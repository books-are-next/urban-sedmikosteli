<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="X">
    <meta name="apple-mobile-web-app-capable" content="yes">
    <title>X</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Miloš Urban: Sedmikostelí">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Sedmikostelí">
    <meta property="og:title" content="Sedmikostelí">
    <meta property="og:type" content="book">
    <meta property="og:book:author" content="Miloš Urban">
    <meta property="twitter:title" content="Miloš Urban: Sedmikostelí">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./sedmikosteli_015.html">
    <link rel="next" href="./sedmikosteli_017.html">
    <meta name="nb-order" content="15">
    <link rel="self" href="sedmikosteli_016.html">
    <meta name="nb-identifier" content="urban-sedmikosteli-3b89dc6">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4607" data-nb-chars="27718">
    <nav role="doc-toc">
      <ul class="plain section">
        <li><a href="sedmikosteli_007.html">I</a></li>
        <li><a href="sedmikosteli_008.html">II</a></li>
        <li><a href="sedmikosteli_009.html">III</a></li>
        <li><a href="sedmikosteli_010.html">IV</a></li>
        <li><a href="sedmikosteli_011.html">V</a></li>
        <li><a href="sedmikosteli_012.html">VI</a></li>
        <li><a href="sedmikosteli_013.html">VII</a></li>
        <li><a href="sedmikosteli_014.html">VIII</a></li>
        <li><a href="sedmikosteli_015.html">IX</a></li>
        <li><a href="sedmikosteli_016.html">X</a></li>
        <li><a href="sedmikosteli_017.html">XI</a></li>
        <li><a href="sedmikosteli_018.html">XII</a></li>
        <li><a href="sedmikosteli_019.html">XIII</a></li>
        <li><a href="sedmikosteli_020.html">XIV</a></li>
        <li><a href="sedmikosteli_021.html">XV</a></li>
        <li><a href="sedmikosteli_022.html">XVI</a></li>
        <li><a href="sedmikosteli_023.html">XVII</a></li>
        <li><a href="sedmikosteli_024.html">XVIII</a></li>
        <li><a href="sedmikosteli_025.html">XIX</a></li>
        <li><a href="sedmikosteli_026.html">XX</a></li>
        <li><a href="sedmikosteli_027.html">XXI</a></li>
        <li><a href="sedmikosteli_028.html">XXII</a></li>
        <li><a href="sedmikosteli_029.html">XXIII</a></li>
        <li><a href="sedmikosteli_030.html">XXIV</a></li>
        <li><a href="sedmikosteli_031.html">EPILOG</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./sedmikosteli_015.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">X</span></h1>
        <section>
          <p class="chunk" data-nb-ref-number="2" data-nb-words="6" data-nb-chars="38"><span class="idea" data-nb-ref-number="2" id="idea2" data-nb-words="3" data-nb-chars="19">Všechny cesty vedou<br></span>
            <span class="idea" data-nb-ref-number="3" id="idea3" data-nb-words="3" data-nb-chars="19">vzhůru ke&nbsp;hřbitovu.</span>
          </p>
          <p class="chunk" data-nb-ref-number="3" data-nb-words="3" data-nb-chars="14"><span class="idea" data-nb-ref-number="4" id="idea4" data-nb-words="3" data-nb-chars="14">— O. Mikulášek</span></p>
          <p class="chunk" data-nb-ref-number="4" data-nb-words="4" data-nb-chars="28"><span class="idea" data-nb-ref-number="5" id="idea5" data-nb-words="4" data-nb-chars="28">Následující týden začal zle.</span></p>
          <p class="chunk" data-nb-ref-number="5" data-nb-words="74" data-nb-chars="482"><span class="idea" data-nb-ref-number="6" id="idea6" data-nb-words="74" data-nb-chars="482">Přesně v&nbsp;sedm zazvonil budík, starý nepřítel. Současně zadrnčel telefon. Takové ranní burcování už&nbsp;jsem se&nbsp;naučil vnímat coby předzvěst neštěstí. Jako v&nbsp;bytě Pendelmanové, jako v&nbsp;chrámu Páně na&nbsp;Větrově. Když jsem rozespalý zvedl v&nbsp;předsíni telefon, vykoukla z&nbsp;ložnice hlava paní Frýdové. Ze&nbsp;sluchátka se&nbsp;ozval ženský hlas. Volající se&nbsp;nepředstavila, ale poznal jsem Rozetu. Říkala něco o&nbsp;Vyšehradě, mám tam přijet. Ke&nbsp;Kongresovému centru, okamžitě. Tam se&nbsp;všechno dovím. A&nbsp;zavěsila.</span></p>
          <p class="chunk" data-nb-ref-number="6" data-nb-words="50" data-nb-chars="286"><span class="idea" data-nb-ref-number="7" id="idea7" data-nb-words="50" data-nb-chars="286">Paní Frýdovou očividně mrzelo, že&nbsp;se&nbsp;neodhodlala vzít telefon sama. Chtěla vědět, co&nbsp;se&nbsp;děje, odmítl jsem odpovědět. Urazila se&nbsp;a&nbsp;zavřela se&nbsp;v&nbsp;kuchyni. Pochopil jsem, že&nbsp;si&nbsp;nepřeje, abych si&nbsp;připravil snídani. V&nbsp;poslední době jsem měl dojem, že&nbsp;jí&nbsp;má&nbsp;přítomnost v&nbsp;bytě čím dál víc vadí.</span></p>
          <p class="chunk" data-nb-ref-number="7" data-nb-words="158" data-nb-chars="1007"><span class="idea" data-nb-ref-number="8" id="idea8" data-nb-words="158" data-nb-chars="1007">Autobusem do&nbsp;Holešovic, metrem k&nbsp;Vyšehradu. Stihl jsem to&nbsp;za&nbsp;čtyřicet minut. Vyběhl jsem po&nbsp;schodech na&nbsp;dlážděnou terasu před Kongresovým centrem a&nbsp;okamžitě uhádl, kam zamířit. Pod dvěma železnými vlajkovými stožáry, někdejšími heroldy komunistických sjezdů, vládl neobvyklý ruch. Kůly, šedé a&nbsp;hrubé napodobeniny zlatem a&nbsp;dřevem obitých jehel, vztyčených kdysi Plečnikem na&nbsp;nádvoří Pražského hradu, obklopoval shluk lidí, mezi nimiž jsem poznal Junka a&nbsp;Rozetu, oba v&nbsp;civilních šatech. Rozeta na&nbsp;mě zamávala a&nbsp;pak zvedla hlavu a&nbsp;zahleděla se&nbsp;vzhůru, čímž se&nbsp;dostala do&nbsp;stejně směšného postoje jako ostatní. Šel kolem nějaký muž v&nbsp;čepici a&nbsp;taky se&nbsp;podíval, pak se&nbsp;zastavil. Neušlo mi, že&nbsp;se&nbsp;jeho ústa roztahují do&nbsp;úsměvu. Vzhlédl jsem ke&nbsp;špicím stožárů a&nbsp;spatřil něco neobvyklého: ponožky, které na&nbsp;ně navlékl nějaký šprýmař. Sloupy teď vypadaly jako nohy obra oblečené do&nbsp;ponožek, nahoře titěrné, dole tlusté, po&nbsp;stehna zaražené do&nbsp;betonové terasy. Groteskní podívaná na&nbsp;vandalský čin&nbsp;– kvůli tomu mě&nbsp;volali?</span></p>
          <p class="chunk" data-nb-ref-number="8" data-nb-words="119" data-nb-chars="685"><span class="idea" data-nb-ref-number="9" id="idea9" data-nb-words="119" data-nb-chars="685">Pozdravil jsem se&nbsp;s&nbsp;Rozetou, Junek se&nbsp;nenechal rušit, měl u&nbsp;ucha vysílačku a&nbsp;u&nbsp;očí malý triedr. Oba byli bledí a&nbsp;oproti přihlížejícím velmi vážní. Kousek od&nbsp;nás stáli dva mladí strážníci a&nbsp;podle nejistých obličejů váhali, zda mají dát lidem zírajícím na&nbsp;sloupy pokyn k&nbsp;rozchodu. Zaklonil jsem hlavu a&nbsp;užasl: ty&nbsp;divné ponožky dokonce vězí v&nbsp;botách! Špičkou trčely každá jinam a&nbsp;lehce se&nbsp;v&nbsp;ranním větru kymácely&nbsp;– jako by&nbsp;si&nbsp;obr protřepával nohy. Žasl jsem, že&nbsp;to&nbsp;všecko už&nbsp;dávno nespadlo. Na&nbsp;podrážce, jež ukazovala podél Nuselského mostu ke&nbsp;Karlovu, seděl narezlý holub; zobákem z&nbsp;ní vybíral nějaké svinstvo a&nbsp;spiklenecky na&nbsp;nás mrkal, jako by&nbsp;zvažoval, zda nám nemá hodit něco na&nbsp;zub.</span></p>
          <p class="chunk" data-nb-ref-number="9" data-nb-words="92" data-nb-chars="564"><span class="idea" data-nb-ref-number="10" id="idea10" data-nb-words="92" data-nb-chars="564">Věnoval jsem Rozetě tázavý pohled, a&nbsp;tu prudce zafoukal vítr a&nbsp;ona, s&nbsp;očima stále upřenýma nahoru, vykřikla „Pozor!“ a&nbsp;s&nbsp;rozpaženýma rukama udělala krok zpět. Instinktivně jsem se&nbsp;přikrčil. Jedna ponožka spadla dolů a&nbsp;těžce pleskla o&nbsp;kámen, plná jako na&nbsp;Mikuláše. Rozletěla se&nbsp;na&nbsp;dva kusy: jeden modrý a&nbsp;dlouhý, druhý černý a&nbsp;krátký. Tím druhým byla polobotka, na&nbsp;níž ještě před chvílí snídal pták. Zakutálela se&nbsp;mezi betonové záhony s&nbsp;cypřiši. První část, lidská noha v&nbsp;džínové nohavici, kterou jsem doposud považoval za&nbsp;obrovu ponožku, zůstala ležet pod sloupem.</span></p>
          <p class="chunk" data-nb-ref-number="10" data-nb-words="81" data-nb-chars="508"><span class="idea" data-nb-ref-number="11" id="idea11" data-nb-words="81" data-nb-chars="508">Jako první to&nbsp;pochopil muž v&nbsp;čepici: zlomil se&nbsp;v&nbsp;pase a&nbsp;začal zvracet. Strážníci se&nbsp;na&nbsp;sebe krátce podívali a&nbsp;dali se&nbsp;do&nbsp;rozhánění shromážděných. Mnozí lidé prchali dobrovolně. Junek vyštěkl nějaký rozkaz, jedna z&nbsp;uniforem odběhla k&nbsp;vozu a&nbsp;přinesla roli modrobílé pásky, která za&nbsp;chvíli ohraničovala zakázané území. Rozeta poodešla stranou s&nbsp;mužem, jemuž se&nbsp;udělalo špatně. Ujal se&nbsp;ho&nbsp;jakýsi gentleman v&nbsp;tmavém obleku pod rozepnutým raglánem. Vykouzlil z&nbsp;náprsní kapsy plochou lahvičku a&nbsp;poskytl první pomoc.</span></p>
          <p class="chunk" data-nb-ref-number="11" data-nb-words="223" data-nb-chars="1280"><span class="idea" data-nb-ref-number="12" id="idea12" data-nb-words="223" data-nb-chars="1280">Také bych douškem nepohrdl. Dřepěl jsem před končetinou a&nbsp;nemohl odtrhnout zrak od&nbsp;místa, kde se&nbsp;pod vyhrnutou modrou látkou bělala kůže. Tam, kde byla džínová nohavice přervaná, asi v&nbsp;půli stehna, jsem se&nbsp;podívat zdráhal. Junek se&nbsp;přes prskající vysílačku s&nbsp;někým hádal&nbsp;– vyrozuměl jsem, že&nbsp;soudní lékař odmítá přijet na&nbsp;místo činu&nbsp;– a&nbsp;Rozeta křísila mladou ženu, jež před chvílí omdlela. Sebral jsem odvahu a&nbsp;šel se&nbsp;podívat po&nbsp;polobotce. Nebylo těžké ji&nbsp;u&nbsp;záhonu najít. Donesl jsem ji&nbsp;Junkovi, nadále zabranému do&nbsp;výměny názorů s&nbsp;patologem. Drapl po&nbsp;ní a&nbsp;přiložil si&nbsp;ji&nbsp;k&nbsp;volnému uchu jako sluchátko&nbsp;– uměl telefonovat ze&nbsp;dvou aparátů najednou. Svůj omyl hned poznal, a&nbsp;aniž přestal mluvit, udělal výhrůžný krok mým směrem. Záhir měl pravdu, když mě&nbsp;před ním varoval. Ucouvl jsem a&nbsp;gestem naznačil, že&nbsp;bota je&nbsp;špinavá a&nbsp;neměl by&nbsp;si&nbsp;ji&nbsp;strkat do&nbsp;kapsy bundy. Ale už&nbsp;tam byla. Vrátil jsem se&nbsp;k&nbsp;utržené noze a&nbsp;nyní jsem se&nbsp;nevyhnul pohledu na&nbsp;strašlivou ránu. Nikde nebylo vidět krev. Napadlo mě, že&nbsp;stekla po&nbsp;sloupu, ale pohled vzhůru mě&nbsp;přesvědčil, že&nbsp;to&nbsp;tak není. Co&nbsp;to&nbsp;znamenalo? Že&nbsp;oběť musela vykrvácet ještě na&nbsp;zemi. Těsně vedle ulomené&nbsp;– ano, ulomené, spíše než přeříznuté&nbsp;– stehenní kosti zela v&nbsp;mase černá díra od&nbsp;špice stožáru. Ztuhlé svaly zachovávaly její kulatý tvar.</span></p>
          <p class="chunk" data-nb-ref-number="12" data-nb-words="103" data-nb-chars="650"><span class="idea" data-nb-ref-number="13" id="idea13" data-nb-words="103" data-nb-chars="650">Druhá noha dál vítězně vlála na&nbsp;stožáru před Kongresovým centrem a&nbsp;špičkou černé polobotky ukazovala přes nuselské údolí někam ke&nbsp;Slupi. Sundali ji&nbsp;pomocí vysokozdvižné plošiny, trvalo to&nbsp;skoro hodinu. Obě končetiny byly odděleny od&nbsp;těla stejným způsobem: nikoli hladce odříznuté, nýbrž odtržené, odlomené. Podle druhu a&nbsp;velikosti obuvi a&nbsp;také podle stupně ochlupení pokožky je&nbsp;patolog označil za&nbsp;nohy mužské. Než si&nbsp;je&nbsp;odvezl k&nbsp;podrobné soudní pitvě, zeptal se&nbsp;nás, kde je&nbsp;mrtvola; nebylo totiž pochyb, že&nbsp;člověk, jenž takovýmto způsobem přišel o&nbsp;nohy, musí být po&nbsp;smrti. O&nbsp;tom, kam se&nbsp;poděl, jsme však přes důkladné propátrání okolí neměli potuchy.</span></p>
          <p class="chunk" data-nb-ref-number="13" data-nb-words="49" data-nb-chars="319"><span class="idea" data-nb-ref-number="14" id="idea14" data-nb-words="49" data-nb-chars="319">Po&nbsp;desáté přijel na&nbsp;místo činu policejní náčelník. Vypadal přepadle a&nbsp;poněkud nešťastně, po&nbsp;nějaké rozhodnosti byla veta. Stejně jako minule v&nbsp;kanceláři se&nbsp;zdál být něčím zaskočený. U&nbsp;pravého ucha si&nbsp;držel hedvábný kapesník a&nbsp;třepal holou hlavou, na&nbsp;níž mu&nbsp;seděl švihácký klobouk; obvyklá rekvizita filmového gangstera.</span></p>
          <p class="chunk" data-nb-ref-number="14" data-nb-words="87" data-nb-chars="513"><span class="idea" data-nb-ref-number="15" id="idea15" data-nb-words="87" data-nb-chars="513">Jeho první otázka se&nbsp;týkala Záhira: jestli ty&nbsp;nalezené nohy nepatří jemu. Rozeta mu&nbsp;s&nbsp;kyselým výrazem oznámila, že&nbsp;mu&nbsp;právě telefonovala a&nbsp;že je&nbsp;určitě celý, protože ji&nbsp;pozval na&nbsp;návštěvu nemocničního apartmá, s&nbsp;úmyslem předvést jí, že&nbsp;má&nbsp;všechny údy na&nbsp;svém místě. V&nbsp;duchu jsem se&nbsp;rozhořčil nad jeho nestydatostí, a&nbsp;popudilo to&nbsp;také Junka, i&nbsp;když z&nbsp;jiného důvodu. Obořil se&nbsp;na&nbsp;Rozetu, že&nbsp;Záhirovi o&nbsp;utržených nohou neměla říkat. Pokrčila rameny. Musela ho&nbsp;prý varovat, jestliže nechce, aby ho&nbsp;potkal stejný osud.</span></p>
          <p class="chunk" data-nb-ref-number="15" data-nb-words="110" data-nb-chars="634"><span class="idea" data-nb-ref-number="16" id="idea16" data-nb-words="110" data-nb-chars="634">Odvážil jsem se&nbsp;hádku přerušit poznámkou, že&nbsp;nohy mohly patřit některému z&nbsp;těch, kteří rovněž obdrželi varování. Nato se&nbsp;Junek rozkřikl na&nbsp;mě, prý odkud o&nbsp;těch dalších vím. Musel jsem s&nbsp;pravdou ven: od&nbsp;Záhira. Záhir je&nbsp;hochštapler a&nbsp;děvkař, rozčiloval se&nbsp;Junek, a&nbsp;jednou prý na&nbsp;to dojede, beztoho má&nbsp;v&nbsp;tom jeho případu prsty ženská. Olejář udělal krok mezi naši rozhádanou trojici, zběžně si&nbsp;prohlédl kapesník a&nbsp;zastrčil ho&nbsp;do&nbsp;kapsy se&nbsp;slovy, že&nbsp;bude lepší, když o&nbsp;těch druhých dvou ohrožených budu vědět. Jmenují se&nbsp;Řehoř a&nbsp;Barnabáš. Oběma se&nbsp;od&nbsp;rána snaží dovolat, ale u&nbsp;Barnabášů nikdo nezvedá telefon a&nbsp;Řehoř je&nbsp;na&nbsp;služební cestě.</span></p>
          <p class="chunk" data-nb-ref-number="16" data-nb-words="81" data-nb-chars="524"><span class="idea" data-nb-ref-number="17" id="idea17" data-nb-words="81" data-nb-chars="524">Junek někam odešel, snad do&nbsp;vestibulu Kongresového centra, aby dal mezi nočním personálem dohromady potenciální svědky incidentu. Ještě než Olejář odjel do&nbsp;kanceláře, pověřil Rozetu úkolem co&nbsp;nejdřív se&nbsp;spojit s&nbsp;Řehořem a&nbsp;Barnabášem, abychom je&nbsp;mohli vyloučit jako možné oběti. Rozeta nasedla do&nbsp;služebního vozu a&nbsp;nastartovala motor. Skrz stažené okýnko jsem se&nbsp;jí&nbsp;zeptal, čím se&nbsp;Řehoř a&nbsp;Barnabáš živí. Motor zakašlal a&nbsp;umlkl. S&nbsp;neproniknutelným výrazem v&nbsp;tváři mi&nbsp;poskytla tuto podivuhodnou odpověď: „Myslím, že&nbsp;už&nbsp;to&nbsp;víš.“</span></p>
          <p class="chunk" data-nb-ref-number="17" data-nb-words="16" data-nb-chars="108"><span class="idea" data-nb-ref-number="18" id="idea18" data-nb-words="16" data-nb-chars="108">Skutečně. Byl jsem si&nbsp;jist, že&nbsp;Řehoř s&nbsp;Barnabášem jsou buď archi­tekti, projektanti, nebo stavební inženýři.</span></p>
          <p class="chunk" data-nb-ref-number="18" data-nb-words="147" data-nb-chars="855"><span class="idea" data-nb-ref-number="19" id="idea19" data-nb-words="147" data-nb-chars="855">Než se&nbsp;vůz rozjel, Rozeta mi&nbsp;s&nbsp;ostražitým pohledem, jímž se&nbsp;ubezpečila, že&nbsp;nás nikdo neslyší, vyřídila vzkaz od&nbsp;Gmünda: ve&nbsp;dvě hodiny mě&nbsp;bude čekat před kostelem Zvěstování Panny Marie. Řekl jsem, že&nbsp;se&nbsp;tam tedy uvidíme všichni tři. Přikývla a&nbsp;pak, jako by&nbsp;ji&nbsp;něco dodatečně napadlo, s&nbsp;úsměvem sáhla do&nbsp;kapsy a&nbsp;vytáhla svazek klíčů. Podala mi&nbsp;je&nbsp;okýnkem. Jsou od&nbsp;kostela, vysvětlila mi, včera si&nbsp;je&nbsp;vyzvedla na&nbsp;církevní správě. A&nbsp;pak řekla něco velice překvapivého: máme dnes jít s&nbsp;Gmündem sami, ona za&nbsp;námi přijde později. To&nbsp;se&nbsp;nesmí, namítl jsem a&nbsp;uvědomil si&nbsp;směšnost té&nbsp;situace: civilista připomíná zákon policistovi. Nesmí? opakovala suše; nesmí se&nbsp;to&nbsp;hlavně dozvědět Olejář&nbsp;– za&nbsp;žádných okolností. Zeptal jsem se, co&nbsp;má&nbsp;odpoledne tak naléhavého, že&nbsp;nemůže s&nbsp;námi&nbsp;– bude přece ve&nbsp;službě. Odsekla, že&nbsp;mi&nbsp;do&nbsp;toho nic není. Znovu nastartovala a&nbsp;odjela.</span></p>
          <p class="chunk" data-nb-ref-number="19" data-nb-words="78" data-nb-chars="476"><span class="idea" data-nb-ref-number="20" id="idea20" data-nb-words="78" data-nb-chars="476">Na&nbsp;smluveném místě u&nbsp;kostela Zvěstování Panny Marie na&nbsp;Slupi&nbsp;– nebo též na&nbsp;Trávníčku&nbsp;– jsem byl před druhou. Prošel jsem se&nbsp;po&nbsp;Albertově a&nbsp;mhouřil oči před nízkým zlatým sluncem, jež se&nbsp;po&nbsp;dvou týdnech plískanic vyhouplo nad Vyšehrad jako pozdě, ale přece dozrálý delicius. Potkal jsem skupinku studentů z&nbsp;blízké lékařské fakulty, jinak zde bylo ticho a&nbsp;skoro liduprázdno. Z&nbsp;ulice Na&nbsp;Slupi ke&nbsp;mně doléhalo zvonění tramvaje, na&nbsp;vzdáleném výtoňském viaduktu slabě rachotil vlak.</span></p>
          <p class="chunk" data-nb-ref-number="20" data-nb-words="89" data-nb-chars="534"><span class="idea" data-nb-ref-number="21" id="idea21" data-nb-words="89" data-nb-chars="534">Vzhlédl jsem k&nbsp;věži kostela, kam jsem před lety tak často chodil a&nbsp;který, jak se&nbsp;mi&nbsp;už&nbsp;tehdy zdálo, by&nbsp;měl sloužit za&nbsp;svatostánek spisovatelům, neboť jeho osmiboká zvonice s&nbsp;vizáží arabského minaretu a&nbsp;hrotem černým jako tuha připomíná ostře ořezanou tužku. Když ji&nbsp;ve&nbsp;čtrnáctém století stavěli, tužky se&nbsp;ještě nepo­užívaly, avšak stavitelovo gesto pokory před pánem nad talenty se&nbsp;ve&nbsp;tvaru celé budovy nedalo přehlédnout. A&nbsp;tentokrát jako by&nbsp;se&nbsp;špice věže vypínala ještě výš než jindy, ale nebyl jsem s&nbsp;to odhalit příčinu toho zdání.</span></p>
          <p class="chunk" data-nb-ref-number="21" data-nb-words="67" data-nb-chars="422"><span class="idea" data-nb-ref-number="22" id="idea22" data-nb-words="67" data-nb-chars="422">V&nbsp;kapse mi&nbsp;zachrastily klíče, které mi&nbsp;dala Rozeta. Vzal jsem je&nbsp;do&nbsp;dlaně a&nbsp;potěžkal, vychutnávaje pocit moci. Jako by&nbsp;se&nbsp;dveřmi, k&nbsp;jejichž zámku patří, nevcházelo jen do&nbsp;gotického kostelíka, ale současně i&nbsp;do&nbsp;chrámu všeho poznání. Pohled mi&nbsp;zabloudil ke&nbsp;stráni pod Karlovým náměstím, kde jsem za&nbsp;střechami Špitálu alžbětinek, kaštany botanické zahrady a&nbsp;věžemi Svatého Jana na&nbsp;Skalce vytušil temnou siluetu Faustova domu.</span></p>
          <p class="chunk" data-nb-ref-number="22" data-nb-words="137" data-nb-chars="822"><span class="idea" data-nb-ref-number="23" id="idea23" data-nb-words="137" data-nb-chars="822">Od&nbsp;rána mi&nbsp;vrtala hlavou Rozetina podrážděnost a&nbsp;podivné chování, její nevzrušivý, věcný přístup ke&nbsp;krutému žertu nepochybně šíleného vraha. Já&nbsp;sám, jak jsem nyní zjišťoval, jsem vyšehradskou událost dosud nedokázal vzít plně na&nbsp;vědomí&nbsp;– vždyť nejsem ani stín profesionála, jakým jsem se&nbsp;kdysi toužil stát, tak kde se&nbsp;ve&nbsp;mně teď bere ta&nbsp;necitlivost? Možná jsem si&nbsp;tu&nbsp;hrůzu prostě připustit nemínil z&nbsp;pudu sebezáchovy. Nač si&nbsp;barvit život načerno něčím tak příšerným, jako je&nbsp;nález utržených lidských nohou vlajících na&nbsp;stožáru namísto státní vlajky? Hrozit se&nbsp;nad tím? Možná dřív&nbsp;– ale dnes? Když je&nbsp;všude kolem tolik násilí, kdo by&nbsp;neotrnul? Noha naražená na&nbsp;stožár je&nbsp;přece i&nbsp;komická ve&nbsp;své tragičnosti. A&nbsp;naše doba si&nbsp;v&nbsp;černém humoru libuje. Co&nbsp;jí&nbsp;taky zbývá? Co&nbsp;zbývá nám? Směju-li se, nezahynu. Zoufáš-li si, zahyneš.</span></p>
          <p class="chunk" data-nb-ref-number="23" data-nb-words="16" data-nb-chars="87"><span class="idea" data-nb-ref-number="24" id="idea24" data-nb-words="16" data-nb-chars="87">Ale jak je&nbsp;to&nbsp;potom s&nbsp;poznáním? Vidí míň oči slzící smíchy, anebo oči zalité neštěstím?</span></p>
          <p class="chunk" data-nb-ref-number="24" data-nb-words="79" data-nb-chars="468"><span class="idea" data-nb-ref-number="25" id="idea25" data-nb-words="79" data-nb-chars="468">Podíval jsem se&nbsp;na&nbsp;hodinky. Bylo čtvrt na&nbsp;tři. Rozhlédl jsem se&nbsp;ulicí Na&nbsp;Slupi a&nbsp;ještě jednou obešel servitský klášter přes Albertov, Votočkovu a&nbsp;Horskou, ale Gmünd nikde. Našel jsem telefonní budku a&nbsp;zavolal do&nbsp;hotelu, kde bydlel. Recepční mě&nbsp;ubezpečil, že&nbsp;pan Gmünd ve&nbsp;svém apartmá není. Napadlo mne, že&nbsp;bych se&nbsp;mohl zeptat, jestli rytíř strávil v&nbsp;hotelu noc. Mám to&nbsp;udělat? Udělal jsem to. Nestihl jsem svou otázku ani vyslovit celou, a&nbsp;recepční praštil sluchátkem.</span></p>
          <p class="chunk" data-nb-ref-number="25" data-nb-words="41" data-nb-chars="236"><span class="idea" data-nb-ref-number="26" id="idea26" data-nb-words="41" data-nb-chars="236">Vrátil jsem se&nbsp;ke&nbsp;kostelu, přistoupil ke&nbsp;dveřím pod věží a&nbsp;vzal za&nbsp;kliku. Zamčeno. Zkusil jsem klíče a&nbsp;pasovaly. Zámky se&nbsp;jeden po&nbsp;druhém otevřely, bez skřípání, bez protestů. Ještě jednou jsem se&nbsp;rozhlédl a&nbsp;potom jsem vklouzl do&nbsp;dveří.</span></p>
          <p class="chunk" data-nb-ref-number="26" data-nb-words="190" data-nb-chars="1273"><span class="idea" data-nb-ref-number="27" id="idea27" data-nb-words="190" data-nb-chars="1273">Bylo tam světlo a&nbsp;teplo. První, co&nbsp;upoutalo můj zrak, byl sloup. Nezdobený, téměř desetimetrový okrouhlý pilíř s&nbsp;masivním soklem, nahoře s&nbsp;větvovím klenbových žeber, vzpínajících se&nbsp;ještě dobrých pět metrů vzhůru, kde se&nbsp;strmě lámaly do&nbsp;obrácených kýlů chrámového dvoulodí. Není divu, že&nbsp;kostel tak učaroval Bohuslavu Balbínovi, jenž ho&nbsp;považoval za&nbsp;esenci českého stavitelství. A&nbsp;jak případný symbol je&nbsp;ten sloup, pomyslel jsem si, který samojediný podpírá všechno i&nbsp;sebe sama, a&nbsp;zajisté chrání ty, kdo sem přicházejí. Je&nbsp;obílený vápnem, i&nbsp;klenby jsou bílé, i&nbsp;stěny mezi okny; čistota a&nbsp;neposkvrněnost, jež dávají zapomenout na&nbsp;dávná zneuctění. Na&nbsp;konci čtrnáctého století byl kostel pestrý jako všecky gotické stavby, v&nbsp;klenbách převládala modrá a&nbsp;zlatá, v&nbsp;oknech žlutá, zelená a&nbsp;červená. Nechyběly ani orientální prvky, nápady odkoukané křižáky v&nbsp;Damašku, Jeruzalémě a&nbsp;Antiochii, které tu&nbsp;nalezly nový výraz v&nbsp;přečetných variacích. Na&nbsp;žebrech obkročné klenby se&nbsp;střídaly proužky stříbra a&nbsp;rumělky, ve&nbsp;smaragdových výžlabcích triumfálního oblouku, oddělujícího dvoulodí od&nbsp;chóru, se&nbsp;třpytily zlaté lístky. Fantaskní květinové motivy, symboly věčného života, se&nbsp;proplétaly všude, kam pohlédlo mnohočetné oko věřících v&nbsp;Otce, Syna i&nbsp;Ducha svatého. Hostina očí. Kdysi dávno.</span></p>
          <p class="chunk" data-nb-ref-number="27" data-nb-words="126" data-nb-chars="864"><span class="idea" data-nb-ref-number="28" id="idea28" data-nb-words="126" data-nb-chars="864">Přistoupil jsem ke&nbsp;sloupu, jenž znamenitě soustřeďoval světlo procházející okny, takže se&nbsp;zdálo, že&nbsp;sám osvětluje prostor jako obrovský neon. Zvláštním způsobem se&nbsp;vymykal výbavě kostela, především jednoduchostí opracování a&nbsp;oproštěností od&nbsp;veškerých zdobných prvků. Obyčejný sloup, neodpovídající žádnému velkému historickému slohu; snad ho&nbsp;tu&nbsp;dávno před středověkem vztyčil neznámý funkcionalista. Rýpl jsem do&nbsp;omítky klíčem, v&nbsp;bláhové naději, že&nbsp;zahlédnu pod bělobou rudý šrám a&nbsp;přesvědčím se&nbsp;o&nbsp;pravdivosti pověsti, která praví, že&nbsp;sloup tu&nbsp;před vystavěním chrámu sloužil co&nbsp;pohanské obětiště. Býval prý červený od&nbsp;krve zvířat i&nbsp;lidí, desátků odváděných nenasytným božstvům. Bylo moudré ho&nbsp;nestrhnout, když potom přišli s&nbsp;křížem a&nbsp;vodou, bylo prozíravé obtěžkat ho&nbsp;střechou a&nbsp;krovy. Jak nás učí řecká pověst, dokud se&nbsp;Atlas prohýbal pod břemenem, sekal dobrotu.</span></p>
          <p class="chunk" data-nb-ref-number="28" data-nb-words="35" data-nb-chars="200"><span class="idea" data-nb-ref-number="29" id="idea29" data-nb-words="35" data-nb-chars="200">Sehnul jsem se&nbsp;a&nbsp;prsty hledal vryp po&nbsp;ostří nože. Nebyl tam. Jako by&nbsp;živá tkáň prastarého pilíře ranku sama uzavřela. Přitiskl jsem dlaň ke&nbsp;kameni. A&nbsp;tu se&nbsp;sloup, po&nbsp;věky neochvějný, znatelně zachvěl.</span></p>
          <p class="chunk" data-nb-ref-number="29" data-nb-words="60" data-nb-chars="349"><span class="idea" data-nb-ref-number="30" id="idea30" data-nb-words="60" data-nb-chars="349">Dolehly ke&nbsp;mně vzdálené kroky, s&nbsp;úlekem jsem se&nbsp;otočil. Nikde nikdo&nbsp;– jenom ten pocit, stejný jako ve&nbsp;Štěpánovi a&nbsp;v&nbsp;Apolináři. I&nbsp;zde zela kazatelna prázdnotou a&nbsp;nic se&nbsp;nepohnulo na&nbsp;kruchtě s&nbsp;varhanami, a&nbsp;snad jen prach zvířený mými kroky vytrhl kněžiště z&nbsp;velebné nehybnosti. Zvuky musely přijít zvenčí, tady jsem byl sám s&nbsp;nadzemskou krásou chrámu.</span></p>
          <p class="chunk" data-nb-ref-number="30" data-nb-words="148" data-nb-chars="928"><span class="idea" data-nb-ref-number="31" id="idea31" data-nb-words="148" data-nb-chars="928">Před sto padesáti lety se&nbsp;kostel spolu s&nbsp;přilehlým klášterem stal filiálkou zemského blázince&nbsp;– jen díky tomu byl znovu vysvěcen, jinak hrozil úplný zánik. Zbožní Pražané sem měli přístup jednou za&nbsp;rok. Ještě dříve byl v&nbsp;klášteře ústav pro vzdělávání poddůstojníků; vodili si&nbsp;do&nbsp;kostela holky a&nbsp;bavili se&nbsp;bezuzdnostmi tropenými v&nbsp;místech, kde se&nbsp;dřív sloužila mše svatá. Barbarství armád nikdy nezklame&nbsp;– ve&nbsp;všech dobách má&nbsp;podobnou tvář. Vojsko se&nbsp;v&nbsp;servitském klášteře Na&nbsp;Slupi usadilo už&nbsp;koncem století osmnáctého, poté, co&nbsp;byl na&nbsp;příkaz císaře Josefa zrušen. Posádka dělostřelců a&nbsp;chovanci vzdělávacího ústavu Kinského a&nbsp;Kallenbergova pluku řádili v&nbsp;odsvěceném kostele jako v&nbsp;dobytém území nepřítele: rozkradli, co&nbsp;mohli, odnesli i&nbsp;píšťaly z&nbsp;varhan, aby je&nbsp;rozřezali a&nbsp;smíchané s&nbsp;olovem přetavili na&nbsp;střelivo do&nbsp;dlouhých mušket. Ale co&nbsp;to&nbsp;bylo proti podzimu 1420, kdy odsud, přímo z&nbsp;chrámu Páně, stříleli husité na&nbsp;Vyšehrad!</span></p>
          <p class="chunk" data-nb-ref-number="31" data-nb-words="63" data-nb-chars="354"><span class="idea" data-nb-ref-number="32" id="idea32" data-nb-words="63" data-nb-chars="354">Klesl jsem před sloupem na&nbsp;kolena a&nbsp;opřel si&nbsp;o&nbsp;něj skloněnou hlavu. Pomodlit se, poprosit za&nbsp;odpuštění, k&nbsp;tomu mě&nbsp;nutila tíha okamžiku. Vážil jsem slova, ale vázla mi&nbsp;v&nbsp;hrdle. Jak odprosit kámen za&nbsp;zločiny tvorů, o&nbsp;nichž nevíte téměř nic? Slzy lítosti mi&nbsp;zamžily zrak a&nbsp;nestékaly už&nbsp;po&nbsp;tvářích, nýbrž padaly přímo na&nbsp;kamennou dlažbu. Déšť z&nbsp;oblačné duše.</span></p>
          <p class="chunk" data-nb-ref-number="32" data-nb-words="122" data-nb-chars="684"><span class="idea" data-nb-ref-number="33" id="idea33" data-nb-words="122" data-nb-chars="684">Pak se&nbsp;to&nbsp;stalo. Spadla hvězda. Zlatá, lesklá malá hvězdička s&nbsp;krátkými cípy. Vedle ní&nbsp;druhá a&nbsp;třetí, potom sprška hvězd najednou. Vzal jsem jednu do&nbsp;ruky a&nbsp;přiblížil si&nbsp;ji&nbsp;k&nbsp;očím. Měkký plíšek ze&nbsp;zlata, do&nbsp;tenka vyklepaný jemnými prsty řemeslníka. A&nbsp;tu se&nbsp;ke&nbsp;mně sneslo ještě něco. Nebylo to&nbsp;zlaté, ale tmavě modré&nbsp;– modré z&nbsp;nebe, velké jako dlaň a&nbsp;lehounké jako pírko. Zvedl jsem hlavu. Z&nbsp;noční oblohy namalované na&nbsp;stropě se&nbsp;odlupovala jedna hvězda za&nbsp;druhou a&nbsp;ve&nbsp;zlatém víru padaly na&nbsp;dlažbu kostela. Na&nbsp;nebi po&nbsp;nich zůstávaly bledé cípaté stíny. Prastarý sloup se&nbsp;znovu zachvěl, nyní mohutněji, děravý vesmír zaburácel a&nbsp;otřásl se, jako by&nbsp;se&nbsp;mi&nbsp;chtěl co&nbsp;nevidět zřítit na&nbsp;hlavu.</span></p>
          <p class="chunk" data-nb-ref-number="33" data-nb-words="212" data-nb-chars="1258"><span class="idea" data-nb-ref-number="34" id="idea34" data-nb-words="212" data-nb-chars="1258">V&nbsp;kostele se&nbsp;rozpoutala vřava. Lidé, kteří tu&nbsp;ještě před chvílí nebyli, nyní běhali z&nbsp;kouta do&nbsp;kouta a&nbsp;zdálo se, že&nbsp;se&nbsp;na&nbsp;něco připravují. Stěny praštěly jako pod údery hamru, z&nbsp;oken se&nbsp;s&nbsp;řinčením sypalo sklo, z&nbsp;kleneb padala omítka a&nbsp;usazovala se&nbsp;na&nbsp;přilbách vojáků jako namodralý sníh. Na&nbsp;jedné helmě jsem zahlédl hvězdičku; narudle se&nbsp;tam blýskala jako předzvěst něčeho neblahého. Muž, na&nbsp;něhož spadla, měl na&nbsp;prsou vyšitý kalich. Přeběhl kolem, div že&nbsp;mě&nbsp;neporazil, a&nbsp;před oltářem se&nbsp;obrátil tváří do&nbsp;chrámu. Nato zamával jakousi lesklou holí… ne, zamával mečem. Ukázal jím na&nbsp;střední okno presbytáře. Odkudsi se&nbsp;vyřítil jiný a&nbsp;v&nbsp;jazyce, jemuž jsem pro ohlušující dunění nerozuměl, něco zavolal, možná nadávku, soudě podle zloby, jež se&nbsp;v&nbsp;tom tónu ozývala. Když to&nbsp;první muž slyšel, svěsil ruku s&nbsp;mečem a&nbsp;pomalu se&nbsp;rozhlédl, jako by&nbsp;něco zvažoval. Nato se&nbsp;ozvalo zřetelné „Sem!”, ale nepoznal jsem, odkud to&nbsp;přišlo. Ten s&nbsp;hvězdou a&nbsp;kalichem přeběhl k&nbsp;oknu před epištolní stranou kněžiště a&nbsp;ve&nbsp;stejném gestu jako předtím zvedl meč. Druhý vy­běhl ven z&nbsp;chrámu. Nějaká středověká hra? Škatulata, hejbejte se! Dunění zatím hrozivě bobtnalo a&nbsp;přicházelo nyní zvenku severní lodi. Náhle se&nbsp;za&nbsp;mými zády v&nbsp;levé části kostela s&nbsp;ohlušujícím lomozem rozletěla zeď.</span></p>
          <p class="chunk" data-nb-ref-number="34" data-nb-words="146" data-nb-chars="912"><span class="idea" data-nb-ref-number="35" id="idea35" data-nb-words="146" data-nb-chars="912">Do&nbsp;chrámu se&nbsp;vevalil válečný vůz. Když se&nbsp;usadil oblak prachu, viděl jsem, že&nbsp;kolos je&nbsp;obitý železem a&nbsp;jednu stranu má&nbsp;zašpičatělou jako příď bitevní lodi. Trčelo z&nbsp;ní železné beranidlo ve&nbsp;tvaru zaťaté pěsti, větší než lidská hlava, nyní úplně bílé od&nbsp;omítky a&nbsp;kamenné drtě. Vůz před sebou tlačilo deset silných chlapů, neotesaných kolohnátů oděných do&nbsp;vyrudlých halen a&nbsp;přiléhavých kalhot z&nbsp;hrubé látky. Svírali v&nbsp;rukou kožená oka připevněná k&nbsp;oji a&nbsp;pomalu vozem otáčeli. Beranidlo zakryla korba a&nbsp;namísto něho se&nbsp;mužům nad hlavou černě zablýskla dlouhá hlaveň. Hákovnice, prapuška z&nbsp;patnáctého století, mnohem obludnější, než jak popisují historické prameny. Když stál vůz čelem k&nbsp;tomu z&nbsp;chrámových oken, pod nímž stál ozbrojenec s&nbsp;hvězdou, mocně zatáhli. Zbraň triumfálně prorazila kamenné okenní kružby, které se&nbsp;vysypaly ven jako kostky na&nbsp;hraní. Bylo zcela jasné, kam je&nbsp;hlaveň namířena: přímo na&nbsp;Vyšehrad.</span></p>
          <p class="chunk" data-nb-ref-number="35" data-nb-words="173" data-nb-chars="999"><span class="idea" data-nb-ref-number="36" id="idea36" data-nb-words="173" data-nb-chars="999">Hák se&nbsp;zaklesl za&nbsp;poprsník, muž pod oknem něco houkl a&nbsp;nějaký chlapec, dítě asi desetileté, se&nbsp;mrštně vyšvihl na&nbsp;vůz, pro něco se&nbsp;shýbl a&nbsp;jako opice s&nbsp;tím vyběhl po&nbsp;hlavni až&nbsp;k&nbsp;jejímu ústí. Tam se&nbsp;kluk posadil do&nbsp;úzkého okna, zachytil tyč, kterou mu&nbsp;hodili, vymetl s&nbsp;ní hlaveň a&nbsp;upěchoval prach. V&nbsp;rukou se&nbsp;mu&nbsp;matně zaleskla olověná koule, velká jako pomeranč. Vzápětí zazvonila uvnitř zbraně. Ale to&nbsp;už&nbsp;dítě seskočilo z&nbsp;okna a&nbsp;jakýsi prostovlasý muž v&nbsp;zelené haleně, úzkých nohavicích a&nbsp;vysokých botách vystoupil na&nbsp;dřevěné kolo vozu a&nbsp;přiložil pochodeň k&nbsp;doutnáku. Rána byla ohlušující, kostelem to&nbsp;zapraštělo a&nbsp;na&nbsp;dlažbu se&nbsp;z&nbsp;prsou lodní klenby zřítilo pár cihel. Než vše zahalil mrak šedivého prachu, všiml jsem si, že&nbsp;kamennou stěnu pod hlavní hákovnice roztrhl zpětný náraz. Dělo nehybně stálo a&nbsp;čekalo na&nbsp;nové nabití, muži si&nbsp;nejistými zraky prohlíželi strop. Znásilněný kostel se&nbsp;vyděšeně chvěl v&nbsp;základech a&nbsp;přimykal se&nbsp;k&nbsp;svému sloupu. Přitiskl jsem si&nbsp;dlaně na&nbsp;uši a&nbsp;pevně jsem zavřel oči.</span></p>
          <p class="chunk" data-nb-ref-number="36" data-nb-words="103" data-nb-chars="602"><span class="idea" data-nb-ref-number="37" id="idea37" data-nb-words="103" data-nb-chars="602">Když jsem je&nbsp;opět otevřel, stál přede mnou Prunslík a&nbsp;houpal v&nbsp;ruce maličkým notýskem v&nbsp;kožené vazbě a&nbsp;se zlatou ořízkou, zavěšeným na&nbsp;zlatém řetízku. Byl navlas stejný, jaký jsem zahlédl u&nbsp;Gmünda. Když viděl můj vyjevený výraz, schoval notes do&nbsp;kapsy kalhot; v&nbsp;tom kratičkém okamžiku jsem si&nbsp;všiml, že&nbsp;mu&nbsp;odtamtud kouká zdobená rukojeť tenké dýky, ihned ji&nbsp;však schoval pod sakem. Zlomil se&nbsp;v&nbsp;bocích jednou na&nbsp;levou a&nbsp;jednou na&nbsp;pravou stranu a&nbsp;koutkem úst stažených do&nbsp;grimasy ucedil: „Vida, jak se&nbsp;činí náš mladý doktor lithomorum! Spal jste namouvěru neklidně, pane kolego. Vaše chyba… A&nbsp;na&nbsp;zdraví!“</span></p>
          <p class="chunk" data-nb-ref-number="37" data-nb-words="32" data-nb-chars="191"><span class="idea" data-nb-ref-number="38" id="idea38" data-nb-words="32" data-nb-chars="191">Mé&nbsp;kýchnutí způsobil ještě prach z&nbsp;rozbořeného zdiva, nyní však po&nbsp;něm nikde nebylo stopy. V&nbsp;kostele byl pořádek, sklo stálo v&nbsp;oknech hladké a&nbsp;netknuté a&nbsp;neporušené zdi byly vzorem stability.</span></p>
          <p class="chunk" data-nb-ref-number="38" data-nb-words="10" data-nb-chars="59"><span class="idea" data-nb-ref-number="39" id="idea39" data-nb-words="10" data-nb-chars="59">„Vy jste to&nbsp;neslyšel?“ zeptal jsem se, ještě napůl omámený.</span></p>
          <p class="chunk" data-nb-ref-number="39" data-nb-words="49" data-nb-chars="267"><span class="idea" data-nb-ref-number="40" id="idea40" data-nb-words="49" data-nb-chars="267">„Právě jste kýchl a&nbsp;předtím jste něco blábolil. Jsem velký fanda na&nbsp;sny, Vídeňák mě&nbsp;chytl v&nbsp;mládí a&nbsp;nikdy nepustil, to&nbsp;víte, ta&nbsp;moje výška, takže se&nbsp;nezlobte, že&nbsp;jsem si&nbsp;něco zapsal. Rozeberu vás jako rezavý budík, to&nbsp;budete mrkat, jak jste na&nbsp;tom bídně, každý mrká.“</span></p>
          <p class="chunk" data-nb-ref-number="40" data-nb-words="27" data-nb-chars="154"><span class="idea" data-nb-ref-number="41" id="idea41" data-nb-words="27" data-nb-chars="154">Zvedl jsem se&nbsp;a&nbsp;oprašoval si&nbsp;kalhoty, které nebyly zaprášené. Podíval jsem se&nbsp;na&nbsp;hodinky: čtvrt na&nbsp;pět. Nejméně o&nbsp;půldruhé hodiny víc, než bych byl hádal.</span></p>
          <p class="chunk" data-nb-ref-number="41" data-nb-words="18" data-nb-chars="116"><span class="idea" data-nb-ref-number="42" id="idea42" data-nb-words="18" data-nb-chars="116">„Gmünd tu&nbsp;není?“ zeptal jsem se. Prunslík mezitím poodešel do&nbsp;presbyteria, a&nbsp;tak jsem otázku musel nahlas zopakovat.</span></p>
          <p class="chunk" data-nb-ref-number="42" data-nb-words="44" data-nb-chars="299"><span class="idea" data-nb-ref-number="43" id="idea43" data-nb-words="44" data-nb-chars="299">„Má práci,“ odpověděl. „Místo něj jsem tu&nbsp;já, taky byste mohl projevit špetku radosti.“ Začal dlouhými kroky odměřovat rozvor triumfálního oblouku. Vypadal přitom jako ošklivý, malý křivonohý pták, vodouš nebo jespák, ovšem nebýt těch do&nbsp;špičky vyčesaných vlasů, které z&nbsp;něj dělaly spíš chocholouše.</span></p>
          <p class="chunk" data-nb-ref-number="43" data-nb-words="10" data-nb-chars="48"><span class="idea" data-nb-ref-number="44" id="idea44" data-nb-words="10" data-nb-chars="48">Nedalo mi&nbsp;to&nbsp;a&nbsp;optal jsem se: „Co to&nbsp;provádíte?“</span></p>
          <p class="chunk" data-nb-ref-number="44" data-nb-words="18" data-nb-chars="106"><span class="idea" data-nb-ref-number="45" id="idea45" data-nb-words="18" data-nb-chars="106">„Chystáme tu&nbsp;s&nbsp;Matyášem změny, to&nbsp;budete koukat, například tohle mívalo docela jiný tvar, než to&nbsp;má&nbsp;dnes.“</span></p>
          <p class="chunk" data-nb-ref-number="45" data-nb-words="108" data-nb-chars="633"><span class="idea" data-nb-ref-number="46" id="idea46" data-nb-words="108" data-nb-chars="633">Zastavil se&nbsp;pod bohatě vyřezávanou novogotickou kazatelnou. „Chrám regotizoval Grueber, tohle je&nbsp;nádherný kousek, že?“ Patrně myslel kazatelnu, ale ukazoval na&nbsp;sebe. „Jenomže to&nbsp;nedotáhl do&nbsp;konce. Přijdou sem nové lavice, kopie těch z&nbsp;roku 1385, kdy kostel dokončili. Dostal tehdy střechu a&nbsp;byla to&nbsp;radost na&nbsp;pohled, vskutku velké a&nbsp;slavné svěcení. Škoda že&nbsp;jsem při tom nebyl, ale taky císař Karel chyběl, tak co. A&nbsp;Václav IV.? Nechal si&nbsp;o&nbsp;tom vyprávět na&nbsp;Točníku. I&nbsp;vy jste mi&nbsp;něco řekl, střípky z&nbsp;nočníků skládají historii a&nbsp;každý je&nbsp;nesmírně cenný.“ Doskákal ke&nbsp;mně po&nbsp;jedné noze, zamrkal a&nbsp;řekl: „Ale že&nbsp;je&nbsp;Róza kus, co&nbsp;říkáte?“</span></p>
          <p class="chunk" data-nb-ref-number="46" data-nb-words="20" data-nb-chars="109"><span class="idea" data-nb-ref-number="47" id="idea47" data-nb-words="20" data-nb-chars="109">„Co ji&nbsp;sem pletete?“ ohradil jsem se. „Promiňte, ale pokud se&nbsp;mi&nbsp;tu&nbsp;snažíte něco naznačit, tak si&nbsp;to&nbsp;nechte.“</span></p>
          <p class="chunk" data-nb-ref-number="47" data-nb-words="22" data-nb-chars="114"><span class="idea" data-nb-ref-number="48" id="idea48" data-nb-words="22" data-nb-chars="114">„Naznačit? Co&nbsp;si&nbsp;to&nbsp;o&nbsp;mně myslíte? Já&nbsp;vždycky všecko, jak mi&nbsp;krátkej zobák, krá, krá, jak se&nbsp;vám líbí má&nbsp;kravata?“</span></p>
          <p class="chunk" data-nb-ref-number="48" data-nb-words="34" data-nb-chars="192"><span class="idea" data-nb-ref-number="49" id="idea49" data-nb-words="34" data-nb-chars="192">Odlepil jsem zrak od&nbsp;jeho vyšinutého výrazu a&nbsp;zahleděl se&nbsp;na&nbsp;křiklavou vázanku. Byla žlutá a&nbsp;v&nbsp;desítkách provedení se&nbsp;z&nbsp;ní na&nbsp;mě smál lev z&nbsp;jakéhosi animovaného filmu. Tázavě jsem zvedl obočí.</span></p>
          <p class="chunk" data-nb-ref-number="49" data-nb-words="27" data-nb-chars="167"><span class="idea" data-nb-ref-number="50" id="idea50" data-nb-words="27" data-nb-chars="167">„Nestojím vám na&nbsp;vedení?“ zachechtal se&nbsp;Prunslík a&nbsp;začal kolem mě&nbsp;poskakovat; v&nbsp;modrém obleku a&nbsp;s&nbsp;rudou hlavou vypadal jako plynový plamínek. „Rychle si&nbsp;ho&nbsp;vytáhněte!“</span></p>
          <p class="chunk" data-nb-ref-number="50" data-nb-words="14" data-nb-chars="87"><span class="idea" data-nb-ref-number="51" id="idea51" data-nb-words="14" data-nb-chars="87">Pak zvážněl stejně rychle, jako se&nbsp;rozkřepčil, a&nbsp;ukázal na&nbsp;strop. „Vidíte ten svorník?“</span></p>
          <p class="chunk" data-nb-ref-number="51" data-nb-words="16" data-nb-chars="83"><span class="idea" data-nb-ref-number="52" id="idea52" data-nb-words="16" data-nb-chars="83">Zvedl jsem zrak k&nbsp;závěrovému svorníku klenebních žeber. Byl na&nbsp;něm erb a&nbsp;v&nbsp;něm lev.</span></p>
          <p class="chunk" data-nb-ref-number="52" data-nb-words="28" data-nb-chars="174"><span class="idea" data-nb-ref-number="53" id="idea53" data-nb-words="28" data-nb-chars="174">„Chudáček,“ řekl Prunslík. „Jak mu&nbsp;asi bylo, když na&nbsp;věži seděla ta&nbsp;pitomá cibule? Zatracený nadejmání potrápí i&nbsp;lítou šelmu, to&nbsp;si&nbsp;nemyslete. Ještě že&nbsp;sem pustili Gruebera.“</span></p>
          <p class="chunk" data-nb-ref-number="53" data-nb-words="4" data-nb-chars="31"><span class="idea" data-nb-ref-number="54" id="idea54" data-nb-words="4" data-nb-chars="31">„Mluvíte o&nbsp;regotizaci kostela?“</span></p>
          <p class="chunk" data-nb-ref-number="54" data-nb-words="13" data-nb-chars="72"><span class="idea" data-nb-ref-number="55" id="idea55" data-nb-words="13" data-nb-chars="72">„O&nbsp;čem jiném? Mám vás přivést, žádá si&nbsp;vás, žádné poroučení, kdepak on!“</span></p>
          <p class="chunk" data-nb-ref-number="55" data-nb-words="6" data-nb-chars="31"><span class="idea" data-nb-ref-number="56" id="idea56" data-nb-words="6" data-nb-chars="31">„Mám za&nbsp;někým jít? Za&nbsp;Gmündem?“</span></p>
          <p class="chunk" data-nb-ref-number="56" data-nb-words="94" data-nb-chars="525"><span class="idea" data-nb-ref-number="57" id="idea57" data-nb-words="94" data-nb-chars="525">„Věřte mi, že&nbsp;nebudete litovat. Vám to&nbsp;dnes nějak pomalu zapaluje, že? Ani já&nbsp;vám nejsem nic platný.“ Naklonil ke&nbsp;mně hlavu jako zapálenou sirku. „Nebo se&nbsp;mi&nbsp;to&nbsp;jenom zdá? Nejste zamilovaný? Chce s&nbsp;vámi mluvit, vždyť víte, jak na&nbsp;vás trpí. Myslím Gmünda, kdepak Rozetku, i&nbsp;když to&nbsp;byste letěl jako o&nbsp;závod, co? Rytíř vás má&nbsp;radši než mě, nechápu, čím jste si&nbsp;to&nbsp;zasloužil, ale to&nbsp;nakonec není důležité. Podívá se&nbsp;vám za&nbsp;nehty, proklepne si&nbsp;vás, buďto vám vynadá, anebo vyplatí zálohu, abyste nám v&nbsp;komoře s&nbsp;nožičkama nahoře.“</span></p>
          <p class="chunk" data-nb-ref-number="57" data-nb-words="18" data-nb-chars="90"><span class="idea" data-nb-ref-number="58" id="idea58" data-nb-words="18" data-nb-chars="90">„Abych co? Buďte tak hodný a&nbsp;mluvte jasně. Rozumím tomu tak, že&nbsp;mám jít s&nbsp;vámi do&nbsp;hotelu.“</span></p>
          <p class="chunk" data-nb-ref-number="58" data-nb-words="1" data-nb-chars="8"><span class="idea" data-nb-ref-number="59" id="idea59" data-nb-words="1" data-nb-chars="8">„Bravo!“</span></p>
          <p class="chunk" data-nb-ref-number="59" data-nb-words="45" data-nb-chars="281"><span class="idea" data-nb-ref-number="60" id="idea60" data-nb-words="45" data-nb-chars="281">„Promiňte, ale to&nbsp;nepůjde. Nevím, jestli to&nbsp;víte, ale v&nbsp;noci se&nbsp;stala další vražda… vlastně chci říct, že&nbsp;došlo k&nbsp;dalšímu útoku, podobnému jako posledně. Tentokrát smrtelnému. A&nbsp;policie teprve zjišťuje totožnost oběti. Mohli by&nbsp;mě&nbsp;potřebovat. Domluvím se&nbsp;s&nbsp;panem Gmündem na&nbsp;jindy.“</span></p>
          <p class="chunk" data-nb-ref-number="60" data-nb-words="13" data-nb-chars="76"><span class="idea" data-nb-ref-number="61" id="idea61" data-nb-words="13" data-nb-chars="76">„Typické, že&nbsp;policajti pátrají po&nbsp;tom, o&nbsp;čem si&nbsp;cvrlikají vrabci na&nbsp;střeše.“</span></p>
          <p class="chunk" data-nb-ref-number="61" data-nb-words="8" data-nb-chars="47"><span class="idea" data-nb-ref-number="62" id="idea62" data-nb-words="8" data-nb-chars="47">„Vy něco víte? Povězte mi&nbsp;všechno, prosím vás.“</span></p>
          <p class="chunk" data-nb-ref-number="62" data-nb-words="22" data-nb-chars="115"><span class="idea" data-nb-ref-number="63" id="idea63" data-nb-words="22" data-nb-chars="115">„Nic, co&nbsp;by&nbsp;stálo za&nbsp;řeč, netěšte se. Byl to&nbsp;jeden z&nbsp;těch, které měla policie hlídat. A&nbsp;neuhlídala&nbsp;– jako vždycky.“</span></p>
          <p class="chunk" data-nb-ref-number="63" data-nb-words="1" data-nb-chars="11"><span class="idea" data-nb-ref-number="64" id="idea64" data-nb-words="1" data-nb-chars="11">„Barnabáš?“</span></p>
          <p class="chunk" data-nb-ref-number="64" data-nb-words="42" data-nb-chars="245"><span class="idea" data-nb-ref-number="65" id="idea65" data-nb-words="42" data-nb-chars="245">„Taky si&nbsp;je&nbsp;pletete? Barnabáš, Řehoř&nbsp;– Řehoř, Barnabáš. Tohle byl myslím Řehoř, ale ruku bych za&nbsp;to nedal. Jeho žena žila v&nbsp;přesvědčení, že&nbsp;odjel na&nbsp;služební cestu. Když jí&nbsp;tajní ukázali polobotky, už&nbsp;si&nbsp;to&nbsp;nemyslela. Praštila sebou jak špalek.“</span></p>
          <p class="chunk" data-nb-ref-number="65" data-nb-words="12" data-nb-chars="68"><span class="idea" data-nb-ref-number="66" id="idea66" data-nb-words="12" data-nb-chars="68">„Doufám, že&nbsp;jí&nbsp;to&nbsp;sdělili ohleduplně. Muselo to&nbsp;pro ni&nbsp;být strašné.“</span></p>
          <p class="chunk" data-nb-ref-number="66" data-nb-words="11" data-nb-chars="67"><span class="idea" data-nb-ref-number="67" id="idea67" data-nb-words="11" data-nb-chars="67">„Lepší, než kdyby ho&nbsp;měla poznat podle těch chlupatejch hnátů, ne?“</span></p>
          <p class="chunk" data-nb-ref-number="67" data-nb-words="7" data-nb-chars="48"><span class="idea" data-nb-ref-number="68" id="idea68" data-nb-words="7" data-nb-chars="48">„Máte svérázný smysl pro humor, pane Prunslíku.“</span></p>
          <p class="chunk" data-nb-ref-number="68" data-nb-words="1" data-nb-chars="9"><span class="idea" data-nb-ref-number="69" id="idea69" data-nb-words="1" data-nb-chars="9">„Děkuji.“</span></p>
          <p class="chunk" data-nb-ref-number="69" data-nb-words="16" data-nb-chars="99"><span class="idea" data-nb-ref-number="70" id="idea70" data-nb-words="16" data-nb-chars="99">„Povězte mi&nbsp;– nezmínila se&nbsp;policie o&nbsp;nějaké dlažební kostce? Nerozbil s&nbsp;ní někdo Barnabášovi okno?“</span></p>
          <p class="chunk" data-nb-ref-number="70" data-nb-words="44" data-nb-chars="250"><span class="idea" data-nb-ref-number="71" id="idea71" data-nb-words="44" data-nb-chars="250">„Vida vida, vy&nbsp;jste učiněný Maigret, ale mluvíme přece o&nbsp;Řehořovi. Ovšem já&nbsp;se&nbsp;o&nbsp;takové pitomosti nezajímám, to&nbsp;byste měl vědět. Můžu vám však říct něco jiného. Našli jeřáb, kterým to&nbsp;ti&nbsp;lotříci, ti&nbsp;gauneři nestydatí, aby je&nbsp;čert spral a&nbsp;husa kopla.“</span></p>
          <p class="chunk" data-nb-ref-number="71" data-nb-words="4" data-nb-chars="31"><span class="idea" data-nb-ref-number="72" id="idea72" data-nb-words="4" data-nb-chars="31">„Provedli? Kterým to&nbsp;provedli?“</span></p>
          <p class="chunk" data-nb-ref-number="72" data-nb-words="67" data-nb-chars="415"><span class="idea" data-nb-ref-number="73" id="idea73" data-nb-words="67" data-nb-chars="415">„Káru s&nbsp;vysokozdvižnou plošinou, takové to&nbsp;veliké pojízdné rameno, co&nbsp;občas vídáte po&nbsp;městě. Je&nbsp;to&nbsp;oranžová tatra, používají to&nbsp;při opravách pouličních lamp, dneska muzeální kousek. A&nbsp;víte, kde stála? V&nbsp;parku na&nbsp;Dobytčáku, na&nbsp;Karláku, jak se&nbsp;dneska říká. Nikdo si&nbsp;jí&nbsp;nevšímal, policajti si&nbsp;jistě mysleli, že&nbsp;přijely kombajny sklízet kaštany, až&nbsp;do&nbsp;chvíle, než jednomu došlo, že&nbsp;to&nbsp;vpředu ani vzadu nemá poznávačku.“</span></p>
          <p class="chunk" data-nb-ref-number="73" data-nb-words="6" data-nb-chars="37"><span class="idea" data-nb-ref-number="74" id="idea74" data-nb-words="6" data-nb-chars="37">„Jak přišli na&nbsp;souvislost s&nbsp;vraždou?“</span></p>
          <p class="chunk" data-nb-ref-number="74" data-nb-words="46" data-nb-chars="257"><span class="idea" data-nb-ref-number="75" id="idea75" data-nb-words="46" data-nb-chars="257">„Ale prosím vás, to&nbsp;ještě vůbec není jasné. Jenže to&nbsp;auto je&nbsp;tak podezřelé, že&nbsp;to&nbsp;člověku nedá, aby si&nbsp;nezačal dávat jedna a&nbsp;jedna dohromady. Představte si, že&nbsp;klíče od&nbsp;zapalování ležely na&nbsp;sedačce v&nbsp;kabině. Otisky prstů žádné, kdo by&nbsp;taky byl takový hňup?“</span></p>
          <p class="chunk" data-nb-ref-number="75" data-nb-words="1" data-nb-chars="8"><span class="idea" data-nb-ref-number="76" id="idea76" data-nb-words="1" data-nb-chars="8">„Nikdo.“</span></p>
          <p class="chunk" data-nb-ref-number="76" data-nb-words="41" data-nb-chars="275"><span class="idea" data-nb-ref-number="77" id="idea77" data-nb-words="41" data-nb-chars="275">„Nikdo,“ přikývl horlivě Prunslík a&nbsp;zamnul si&nbsp;ruce. „Jenže není právě tohle zatraceně podezřelé? Který řidič náklaďáku po&nbsp;sobě vyleští uchmatanou šaltpáku, volant, celou kabinu? Nebo že&nbsp;by&nbsp;to&nbsp;byl fajnovka, co&nbsp;šoféruje v&nbsp;rukavičkách a&nbsp;voní si&nbsp;auťák papundeklo­vým stromečkem?“</span></p>
          <p class="chunk" data-nb-ref-number="77" data-nb-words="13" data-nb-chars="73"><span class="idea" data-nb-ref-number="78" id="idea78" data-nb-words="13" data-nb-chars="73">Vítězoslavně na&nbsp;mě cenil zažloutlé zoubky a&nbsp;já musel uznat, že&nbsp;má&nbsp;pravdu.</span></p>
          <p class="chunk" data-nb-ref-number="78" data-nb-words="58" data-nb-chars="358"><span class="idea" data-nb-ref-number="79" id="idea79" data-nb-words="58" data-nb-chars="358">„Žádná espézetka,“ pokračoval, „a&nbsp;žádné výrobní číslo! Ani na&nbsp;motoru, ani na&nbsp;podvozku, ani na&nbsp;karoserii, nikde. Někdo to&nbsp;vyleptal kyselinou a&nbsp;přetřel hezky na&nbsp;oranžovo, jako zbytek auta. Ten náklaďák má&nbsp;oranžová i&nbsp;kola, ještě že&nbsp;jste to&nbsp;neviděl, vy&nbsp;citlivko. Slyšel jsem, že&nbsp;Praha byla v&nbsp;sedmdesátých imrvére rozkopaná a&nbsp;tyhle autíčka jezdily i&nbsp;po&nbsp;chodníku.“</span></p>
          <p class="chunk" data-nb-ref-number="79" data-nb-words="19" data-nb-chars="108"><span class="idea" data-nb-ref-number="80" id="idea80" data-nb-words="19" data-nb-chars="108">„Nejsem z&nbsp;Prahy. Ale kdo jiný než šílenec mohl po&nbsp;sobě zamést stopy tak důkladně, že&nbsp;tím vzbudil pozornost?“</span></p>
          <p class="chunk" data-nb-ref-number="80" data-nb-words="45" data-nb-chars="224"><span class="idea" data-nb-ref-number="81" id="idea81" data-nb-words="45" data-nb-chars="224">„Já bych taky řekl, že&nbsp;to&nbsp;byl cvok. Olejář není takový hlupák, na&nbsp;jakého vypadá&nbsp;– já&nbsp;vždycky tvrdil, že&nbsp;má&nbsp;v&nbsp;hlavě víc než to&nbsp;svinstvo, co&nbsp;se&nbsp;mu&nbsp;valí z&nbsp;uší&nbsp;– a&nbsp;tak mu&nbsp;tyhlety zametené stopy nestačily. Všiml si&nbsp;ještě něčeho.“</span></p>
          <p class="chunk" data-nb-ref-number="81" data-nb-words="2" data-nb-chars="7"><span class="idea" data-nb-ref-number="82" id="idea82" data-nb-words="2" data-nb-chars="7">„A&nbsp;to?“</span></p>
          <p class="chunk" data-nb-ref-number="82" data-nb-words="52" data-nb-chars="307"><span class="idea" data-nb-ref-number="83" id="idea83" data-nb-words="52" data-nb-chars="307">„Směru, v&nbsp;jakém vůz v&nbsp;parku stál. Nebylo to&nbsp;logické, postavit ho&nbsp;takhle naštorc přes trávník. Kdybyste protáhl osu od&nbsp;čelního skla, dostal byste se&nbsp;ke&nbsp;stožárům před Kongresovým centrem, kde jste ráno našli ty&nbsp;nohy. A&nbsp;víte, co&nbsp;je&nbsp;v&nbsp;samém prostředku té&nbsp;úsečky začínající na&nbsp;Karláku a&nbsp;končící před Vyšehradem?“</span></p>
          <p class="chunk" data-nb-ref-number="83" data-nb-words="3" data-nb-chars="19"><span class="idea" data-nb-ref-number="84" id="idea84" data-nb-words="3" data-nb-chars="19">„To opravdu nevím.“</span></p>
          <p class="chunk" data-nb-ref-number="84" data-nb-words="12" data-nb-chars="78"><span class="idea" data-nb-ref-number="85" id="idea85" data-nb-words="12" data-nb-chars="78">„Hádejte třikrát, ale nezapomínejte, že&nbsp;první slovo platí, druhý leze z&nbsp;gatí.“</span></p>
          <p class="chunk" data-nb-ref-number="85" data-nb-words="10" data-nb-chars="46"><span class="idea" data-nb-ref-number="86" id="idea86" data-nb-words="10" data-nb-chars="46">„Prosím vás, nechte toho. Tak co&nbsp;je&nbsp;v&nbsp;té ose?“</span></p>
          <p class="chunk" data-nb-ref-number="86" data-nb-words="1" data-nb-chars="8"><span class="idea" data-nb-ref-number="87" id="idea87" data-nb-words="1" data-nb-chars="8">„Svatý.“</span></p>
          <p class="chunk" data-nb-ref-number="87" data-nb-words="1" data-nb-chars="8"><span class="idea" data-nb-ref-number="88" id="idea88" data-nb-words="1" data-nb-chars="8">„Svatý?“</span></p>
          <p class="chunk" data-nb-ref-number="88" data-nb-words="1" data-nb-chars="11"><span class="idea" data-nb-ref-number="89" id="idea89" data-nb-words="1" data-nb-chars="11">„Apolinář.“</span></p>
          <p class="chunk" data-nb-ref-number="89" data-nb-words="32" data-nb-chars="181"><span class="idea" data-nb-ref-number="90" id="idea90" data-nb-words="32" data-nb-chars="181">„To je… nanejvýš zajímavý postřeh. Ale k&nbsp;čemu je&nbsp;nám dobrý? Zajímalo by&nbsp;mě&nbsp;něco jiného: zda nevíte, kam policie ten jeřáb odtáhla. Taky bych si&nbsp;ho&nbsp;rád prohlédl, třeba něco objevím.“</span></p>
          <p class="chunk" data-nb-ref-number="90" data-nb-words="53" data-nb-chars="319"><span class="idea" data-nb-ref-number="91" id="idea91" data-nb-words="53" data-nb-chars="319">„Vy můj hlupáčku, jdete s&nbsp;křížkem po&nbsp;funuse! Když se&nbsp;jeřáb nepodařilo dát do&nbsp;pohybu, rozhodli dopraváci, že&nbsp;bude zítra odtažen. Jenže ho&nbsp;nikdo nehlídal. Celí policajti&nbsp;– nechat si&nbsp;vyfouknout takový kolos. Olejář o&nbsp;tom nechce mluvit a&nbsp;vydal zákaz zmínit to&nbsp;před novináři. Takovou nepoctivost byste do&nbsp;něj neřekl, že&nbsp;ne?“</span></p>
          <p class="chunk" data-nb-ref-number="91" data-nb-words="16" data-nb-chars="112"><span class="idea" data-nb-ref-number="92" id="idea92" data-nb-words="16" data-nb-chars="112">Zahihňal se, zašilhal na&nbsp;mě jedním modrým, krystalicky průzračným, krystalicky tvrdým okem a&nbsp;dodal: „Nebo řekl?“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./sedmikosteli_017.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>