<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="VIII">
    <meta name="apple-mobile-web-app-capable" content="yes">
    <title>VIII • Sedmikostelí</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./sedmikosteli_013.html">
    <link rel="next" href="./sedmikosteli_015.html">
    <meta name="nb-order" content="13">
    <link rel="self" href="sedmikosteli_014.html">
    <meta name="nb-identifier" content="urban-sedmikosteli-9beaa7c">
    <meta name="nb-role" content="chapter">
  </head>
  <body data-nb-words="5518" data-nb-chars="32892" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="sedmikosteli_007.html">I</a></li>
        <li><a href="sedmikosteli_008.html">II</a></li>
        <li><a href="sedmikosteli_009.html">III</a></li>
        <li><a href="sedmikosteli_010.html">IV</a></li>
        <li><a href="sedmikosteli_011.html">V</a></li>
        <li><a href="sedmikosteli_012.html">VI</a></li>
        <li><a href="sedmikosteli_013.html">VII</a></li>
        <li><a href="sedmikosteli_014.html">VIII</a></li>
        <li><a href="sedmikosteli_015.html">IX</a></li>
        <li><a href="sedmikosteli_016.html">X</a></li>
        <li><a href="sedmikosteli_017.html">XI</a></li>
        <li><a href="sedmikosteli_018.html">XII</a></li>
        <li><a href="sedmikosteli_019.html">XIII</a></li>
        <li><a href="sedmikosteli_020.html">XIV</a></li>
        <li><a href="sedmikosteli_021.html">XV</a></li>
        <li><a href="sedmikosteli_022.html">XVI</a></li>
        <li><a href="sedmikosteli_023.html">XVII</a></li>
        <li><a href="sedmikosteli_024.html">XVIII</a></li>
        <li><a href="sedmikosteli_025.html">XIX</a></li>
        <li><a href="sedmikosteli_026.html">XX</a></li>
        <li><a href="sedmikosteli_027.html">XXI</a></li>
        <li><a href="sedmikosteli_028.html">XXII</a></li>
        <li><a href="sedmikosteli_029.html">XXIII</a></li>
        <li><a href="sedmikosteli_030.html">XXIV</a></li>
        <li><a href="sedmikosteli_031.html">EPILOG</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./sedmikosteli_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">VIII</span></h1>
        <p class="chunk" data-nb-ref-number="2" data-nb-words="12" data-nb-chars="53"><span class="idea" data-nb-ref-number="2" id="idea2" data-nb-words="3" data-nb-chars="13">Tady je&nbsp;chrám<br></span>
          <span class="idea" data-nb-ref-number="3" id="idea3" data-nb-words="4" data-nb-chars="14">a&nbsp;tady je&nbsp;věž,<br></span>
          <span class="idea" data-nb-ref-number="4" id="idea4" data-nb-words="3" data-nb-chars="14">tady je&nbsp;brána,<br></span>
          <span class="idea" data-nb-ref-number="5" id="idea5" data-nb-words="2" data-nb-chars="12">otevřít běž.</span>
        </p>
        <p class="chunk" data-nb-ref-number="3" data-nb-words="2" data-nb-chars="9"><span class="idea" data-nb-ref-number="6" id="idea6" data-nb-words="2" data-nb-chars="9">— Říkanka</span></p>
        <p class="chunk" data-nb-ref-number="4" data-nb-words="65" data-nb-chars="403"><span class="idea" data-nb-ref-number="7" id="idea7" data-nb-words="65" data-nb-chars="403">Sešli jsme se&nbsp;v&nbsp;podchodu metra. Gmünd přišel sám. Na&nbsp;mou otázku, kde má&nbsp;společníka, odpověděl takto: nemá o&nbsp;něj strach, nejspíš vyspává po&nbsp;probdělé noci v&nbsp;hotelovém pokoji. Rozhlížel jsem se, zda neuvidím přicházet Rozetu. Schůzka byla domluvena na&nbsp;šestou. Gmünd vytáhl z&nbsp;kapsy u&nbsp;vesty stříbrné hodinky na&nbsp;řetízku, odjistil víčko a&nbsp;hned ho&nbsp;sklapl. „Můžeme jít,“ řekl. „Rozeta přijde ke&nbsp;Svatému Štěpánu.“</span></p>
        <p class="chunk" data-nb-ref-number="5" data-nb-words="60" data-nb-chars="387"><span class="idea" data-nb-ref-number="8" id="idea8" data-nb-words="60" data-nb-chars="387">Vystoupili jsme po&nbsp;schodech na&nbsp;Václavské náměstí a&nbsp;ocitli se&nbsp;v&nbsp;podivném divadelním světě. Nažluklá světla uličních lamp byly bóje, jejichž záři rozmazávala vodní tříšť, antracitová noc zápasila s&nbsp;úsvitem a&nbsp;v&nbsp;osudné šarvátce utržila krvavý šrám. Z&nbsp;bronzové sochy kapala voda a&nbsp;slévala se&nbsp;do&nbsp;špinavé stoky, stěrače taxíků neúprosně odpočítávaly poslední minuty noci. Zlé místo ve&nbsp;zlé době.</span></p>
        <p class="chunk" data-nb-ref-number="6" data-nb-words="44" data-nb-chars="258"><span class="idea" data-nb-ref-number="9" id="idea9" data-nb-words="44" data-nb-chars="258">Gmünd měl špatnou náladu. Na&nbsp;náměstí schoval svou za­chmuřenou tvář do&nbsp;límce a&nbsp;nedíval se&nbsp;nalevo ani napravo, zdálo se, že&nbsp;chce být někde úplně jinde. Šli jsme dlouho mlčky a&nbsp;jeho otázka pak přišla o&nbsp;to nečekaněji: „Zdalipak víte, kdy zemřel pražský chodec?“</span></p>
        <p class="chunk" data-nb-ref-number="7" data-nb-words="1" data-nb-chars="9"><span class="idea" data-nb-ref-number="10" id="idea10" data-nb-words="1" data-nb-chars="9">„Prosím?“</span></p>
        <p class="chunk" data-nb-ref-number="8" data-nb-words="11" data-nb-chars="76"><span class="idea" data-nb-ref-number="11" id="idea11" data-nb-words="11" data-nb-chars="76">„Ta onehdy slavná postava, pražský everyman. Dnes už&nbsp;jen postava literární.“</span></p>
        <p class="chunk" data-nb-ref-number="9" data-nb-words="7" data-nb-chars="37"><span class="idea" data-nb-ref-number="12" id="idea12" data-nb-words="7" data-nb-chars="37">„Tu neznám. Nevím, co&nbsp;máte na&nbsp;mysli.“</span></p>
        <p class="chunk" data-nb-ref-number="10" data-nb-words="62" data-nb-chars="343"><span class="idea" data-nb-ref-number="13" id="idea13" data-nb-words="62" data-nb-chars="343">„Na&nbsp;tom nezáleží. Nuže pražský chodec zemřel, když město rozťala magistrála. Od&nbsp;té doby tu&nbsp;chodí pěšky jen staromilští blázni&nbsp;– vy, já, Rozeta, Raymond a&nbsp;pár dalších. Jde nám o&nbsp;život, a&nbsp;přece si&nbsp;nedáme pokoj. Ostatní se&nbsp;opevňují v&nbsp;autech, a&nbsp;můžeme se&nbsp;jim divit? Dohnal je&nbsp;k&nbsp;tomu pud sebezáchovy, jsou bez sebe hrůzou, že&nbsp;je&nbsp;někdo jiný přejede.</span></p>
        <p class="chunk" data-nb-ref-number="11" data-nb-words="33" data-nb-chars="199"><span class="idea" data-nb-ref-number="14" id="idea14" data-nb-words="33" data-nb-chars="199">Víte, které místo mám v&nbsp;Praze nejmíň rád?“ pokračoval Gmünd poté, co&nbsp;jsem odmítl místo pod deštníkem, v&nbsp;jeho ruce pouhým dětským paraplíčkem. „Tohle, Václavák, jak se&nbsp;mu&nbsp;dnes říká. Kdysi Koňský trh.“</span></p>
        <p class="chunk" data-nb-ref-number="12" data-nb-words="10" data-nb-chars="43"><span class="idea" data-nb-ref-number="15" id="idea15" data-nb-words="10" data-nb-chars="43">„Ani já&nbsp;sem nechodím rád. V&nbsp;čem to&nbsp;asi je?“</span></p>
        <p class="chunk" data-nb-ref-number="13" data-nb-words="3" data-nb-chars="29"><span class="idea" data-nb-ref-number="16" id="idea16" data-nb-words="3" data-nb-chars="29">„Postrádá vertikální rozměr.“</span></p>
        <p class="chunk" data-nb-ref-number="14" data-nb-words="2" data-nb-chars="12"><span class="idea" data-nb-ref-number="17" id="idea17" data-nb-words="2" data-nb-chars="12">„Co Muzeum?“</span></p>
        <p class="chunk" data-nb-ref-number="15" data-nb-words="165" data-nb-chars="1085"><span class="idea" data-nb-ref-number="18" id="idea18" data-nb-words="165" data-nb-chars="1085">„Bedna od&nbsp;čaje, které narazili kulicha, aby odpoutali pozornost od&nbsp;její škaredosti, Šulcova novorenesanční bouda, zpotvořenina antického chrámu. To&nbsp;tu&nbsp;měli raději nechat Koňskou bránu, byla aspoň upřímnější, stejně jako všechny ostatní staré stavby. Ale co&nbsp;tu&nbsp;bylo cenného, zbourali. Stával tu&nbsp;dům U&nbsp;Lhotků, měl překrásnou věž, ale šel k&nbsp;zemi, stejně jako dům U&nbsp;Císařských a&nbsp;U&nbsp;Žlutických na&nbsp;rozích Jindřišské a&nbsp;Vodičkovy; stály u&nbsp;nich pravé renesanční věže s&nbsp;rozhledem. S&nbsp;těmi se&nbsp;škatule Muzea ani přes své rozměry nemůže měřit; má&nbsp;tak špatně navržený tvar, že&nbsp;dominovat prostoru nemůže. Ty&nbsp;zbořené věže však tvořily přirozenou dominantu střední části Koňského trhu, náměstí, které Liliencron kdysi označil za&nbsp;nejskvělejší na&nbsp;světě&nbsp;– bezpochyby také díky těm věžím. Původně tu&nbsp;měly zůstat, jenže začátkem dvacátého století u&nbsp;nich vystavěli takzvané paláce, pětisetmetrové bloky provrtané pasážemi jako ementálský sýr. Tyto stavby je&nbsp;úplně zastínily, udělaly z&nbsp;nich strážní budky na&nbsp;ztracené vartě. Jak asi vypadá věž přilepená ke&nbsp;gigantickému domu? Jako žebráček před honosnou bankou.“</span></p>
        <p class="chunk" data-nb-ref-number="16" data-nb-words="13" data-nb-chars="70"><span class="idea" data-nb-ref-number="19" id="idea19" data-nb-words="13" data-nb-chars="70">„Slyšel jsem o&nbsp;nové skleněné věži, co&nbsp;má&nbsp;jednou stát někde na&nbsp;Můstku.“</span></p>
        <p class="chunk" data-nb-ref-number="17" data-nb-words="112" data-nb-chars="657"><span class="idea" data-nb-ref-number="20" id="idea20" data-nb-words="112" data-nb-chars="657">„Pak nás chraň Pánbůh. Architekti dvacátého století neznají pokoru a&nbsp;jsou za&nbsp;to trestáni impotencí. Ale když jsem mluvil o&nbsp;vertikále, měl jsem na&nbsp;mysli něco jiného. Jak vidíte, Václavák je&nbsp;nudle dlouhá tři čtvrtě kilometru a&nbsp;musím jí&nbsp;přiznat, že&nbsp;aspoň plní úlohu řecké agory. Ale jak je&nbsp;možné, že&nbsp;nemá jediný kostel? K&nbsp;Panně Marii Sněžné je&nbsp;to&nbsp;co&nbsp;by&nbsp;kamenem dohodil, ale z&nbsp;náměstí tam nedohlédnete, i&nbsp;kdybyste si&nbsp;vykroutil krk. A&nbsp;nevidíte ani Svatého Jindřicha, a&nbsp;už vůbec ne&nbsp;Svatý Kříž na&nbsp;Příkopě, nejpřehlédnutelnější kostel v&nbsp;Praze. Sejde z&nbsp;očí, sejde z&nbsp;mysli. Vůbec se&nbsp;nedivím, že&nbsp;Praha za&nbsp;poslední století tak upadla. Ošklivé město plodí ošklivé lidi.“</span></p>
        <p class="chunk" data-nb-ref-number="18" data-nb-words="51" data-nb-chars="281"><span class="idea" data-nb-ref-number="21" id="idea21" data-nb-words="51" data-nb-chars="281">V&nbsp;údivu jsem na&nbsp;něj pohlédl&nbsp;– vždyť tento člověk, jehož jsem sotva znal, tu&nbsp;nahlas vyslovuje mé&nbsp;vlastní myšlenky! Buďto jsem narazil na&nbsp;spřízněnou duši, anebo o&nbsp;mně ví&nbsp;víc, než tuším, a&nbsp;dělá si&nbsp;ze&nbsp;mne legraci. Do&nbsp;tváře jsem mu&nbsp;neviděl, skrývala ji&nbsp;krempa klobouku a&nbsp;vyhrnutý límec.</span></p>
        <p class="chunk" data-nb-ref-number="19" data-nb-words="86" data-nb-chars="512"><span class="idea" data-nb-ref-number="22" id="idea22" data-nb-words="86" data-nb-chars="512">Podíval jsem se&nbsp;po&nbsp;davu na&nbsp;chodníku. Sinalí chodci skutečně vzbuzovali odpor, hnali se&nbsp;proti nám jako upíři a&nbsp;mátožně uhýbali z&nbsp;cesty. I&nbsp;v&nbsp;tuto ranní hodinu se&nbsp;nám pletli pod nohy čachráři s&nbsp;bílým masem; jiní šejdíři nabídli Gmündovi výměnu valut. Přešli jsme ústí Krakovské a&nbsp;Ve&nbsp;Smečkách. Mlha dusila světlo luceren, mžení jen pomalu ustávalo, tváře chodců se&nbsp;klubaly ze&nbsp;tmy jako podšívka z&nbsp;prošoupané plsti. Automobily zatím neměly barvu, byly jen světlé a&nbsp;tmavé, nic mezi tím. Hodina barev měla teprve udeřit.</span></p>
        <p class="chunk" data-nb-ref-number="20" data-nb-words="101" data-nb-chars="632"><span class="idea" data-nb-ref-number="23" id="idea23" data-nb-words="101" data-nb-chars="632">„Odpusťte,“ ozval se&nbsp;Gmünd, nyní již mírnějším hlasem, „odpusťte mi&nbsp;tu&nbsp;nerudnost. Nejsem zvyklý tak brzy vstávat, rád si&nbsp;přispím. Dnes však potřebuji být v&nbsp;kostele za&nbsp;svítání, chci vidět něco, co&nbsp;bych později neuviděl&nbsp;– zjistit, jak dopadají první paprsky světla do&nbsp;jednotlivých lodí kostela, prostudovat jeho hru na&nbsp;řezbách a&nbsp;na&nbsp;obrazech, na&nbsp;sloupech a&nbsp;na&nbsp;dláždění. Nečekejte kdovíjakou podívanou, skla v&nbsp;oknech jsou zatím obyčejná; pokud mi&nbsp;bude dovoleno, postarám se&nbsp;už, aby okna dostala kopie původních vitráží. Jsou úzká a&nbsp;světla tam nikdy nebylo dost. O&nbsp;to je&nbsp;světlo vzácnější. Musíme zvolit jasné, ovšem nepříliš syté barvy.“</span></p>
        <p class="chunk" data-nb-ref-number="21" data-nb-words="16" data-nb-chars="88"><span class="idea" data-nb-ref-number="24" id="idea24" data-nb-words="16" data-nb-chars="88">„A&nbsp;nevadí vám, že&nbsp;hru světel nebude mít kdo ocenit? Tak brzy ráno se&nbsp;nikde necelebruje.“</span></p>
        <p class="chunk" data-nb-ref-number="22" data-nb-words="47" data-nb-chars="255"><span class="idea" data-nb-ref-number="25" id="idea25" data-nb-words="47" data-nb-chars="255">„To je&nbsp;mi&nbsp;jedno. Kostel nemusí být pustý jen proto, že&nbsp;tam nejste vy&nbsp;nebo já. Jsem přesvědčen, že&nbsp;kostel není nikdy prázdný. A&nbsp;co my&nbsp;víme, třeba se&nbsp;poměry změní. Vitráže vydrží v&nbsp;oknech příštích padesát let, možná déle. My&nbsp;tady nebudeme, ale ta&nbsp;okna ano.“</span></p>
        <p class="chunk" data-nb-ref-number="23" data-nb-words="5" data-nb-chars="26"><span class="idea" data-nb-ref-number="26" id="idea26" data-nb-words="5" data-nb-chars="26">„Jste si&nbsp;tím nějak jistý.“</span></p>
        <p class="chunk" data-nb-ref-number="24" data-nb-words="50" data-nb-chars="286"><span class="idea" data-nb-ref-number="27" id="idea27" data-nb-words="50" data-nb-chars="286">„Abych se&nbsp;přiznal&nbsp;– nejsem. O&nbsp;to důslednější však musím být&nbsp;– musím přesvědčit sám sebe, že&nbsp;moje práce má&nbsp;smysl. Kostel je&nbsp;příbytek Páně, jak byl jednou postaven, tak by&nbsp;měl zůstat navždy. Jestliže byly původní vitráže barevné, naší povinností je&nbsp;tento stav obnovit a&nbsp;na&nbsp;nic se&nbsp;neptat.“</span></p>
        <p class="chunk" data-nb-ref-number="25" data-nb-words="7" data-nb-chars="40"><span class="idea" data-nb-ref-number="28" id="idea28" data-nb-words="7" data-nb-chars="40">„I&nbsp;kdyby do&nbsp;kostela nepřišla živá duše?“</span></p>
        <p class="chunk" data-nb-ref-number="26" data-nb-words="2" data-nb-chars="8"><span class="idea" data-nb-ref-number="29" id="idea29" data-nb-words="2" data-nb-chars="8">„I&nbsp;tak.“</span></p>
        <p class="chunk" data-nb-ref-number="27" data-nb-words="29" data-nb-chars="174"><span class="idea" data-nb-ref-number="30" id="idea30" data-nb-words="29" data-nb-chars="174">Zabočili jsme do&nbsp;Štěpánské. Snažil jsem se&nbsp;přijít na&nbsp;způsob, jak změnit téma rozhovoru, z&nbsp;kterého mi&nbsp;začínalo být úzko. Jako by&nbsp;rytíř opět vytušil, nač myslím, začal odjinud.</span></p>
        <p class="chunk" data-nb-ref-number="28" data-nb-words="201" data-nb-chars="1199"><span class="idea" data-nb-ref-number="31" id="idea31" data-nb-words="201" data-nb-chars="1199">„Moji předkové z&nbsp;rodu Hazmburků byli od&nbsp;nepaměti katolíci. Pocházeli z&nbsp;Úštěku, městečka v&nbsp;zapomenutém koutě Čech. V&nbsp;šedesátých letech čtrnáctého století se&nbsp;Václav Hazmburk nepohodl s&nbsp;Berky z&nbsp;Dubé o&nbsp;nějaké území, svedl s&nbsp;nimi tři bitvy a&nbsp;pokaždé prohrál. Dva hrady lehly popelem. Zchudlý a&nbsp;raněný přesídlil se&nbsp;svými syny do&nbsp;Prahy a&nbsp;zakoupil několik domů na&nbsp;Novém Městě. Nabídl králi své služby, doprovázel ho&nbsp;na&nbsp;cestách do&nbsp;ciziny a&nbsp;na&nbsp;dlouhá léta se&nbsp;stal jeho vyhledávaným rádcem. A&nbsp;pak, rok před svou smrtí, ho&nbsp;dal Karel popravit; užasla nad tím celá země. Důvod té&nbsp;strašné rány, jež tak nečekaně dopadla na&nbsp;náš rod, zůstal dějepiscům utajen. Jistě se&nbsp;o&nbsp;to zasloužil sám císař&nbsp;–trestal, ale neutrhal na&nbsp;cti a&nbsp;nikdy se&nbsp;nemstil potomkům. Na&nbsp;majetek synů Václava z&nbsp;Hazmburka nesáhl. Přišli jsme o&nbsp;něj později, při řádění utrakvistů. Domy byly vypáleny, kdo přežil, odešel se&nbsp;zbytkem jmění do&nbsp;německého Lübecku. Tam se&nbsp;Hazmburkové usadili na&nbsp;dlouhý čas. V&nbsp;sedmnáctém století nám byl udělen dědičný titul rytíř za&nbsp;to, že&nbsp;Jindřich Hazmburk, jenž zasedal v&nbsp;městské radě, odhalil jakýsi komplot a&nbsp;zachránil město před vypálením. Od&nbsp;té doby nepoužíváme starý erb a&nbsp;ponecháváme si&nbsp;jen titul rytířů z&nbsp;Lübecku.“</span></p>
        <p class="chunk" data-nb-ref-number="29" data-nb-words="71" data-nb-chars="414"><span class="idea" data-nb-ref-number="32" id="idea32" data-nb-words="71" data-nb-chars="414">Poznamenal jsem, že&nbsp;jsem taky ze&nbsp;severu a&nbsp;vlastně trochu jeho krajan, a&nbsp;Gmünd přisvědčil, že&nbsp;to&nbsp;ví. Bylo zřejmé, že&nbsp;si&nbsp;o&nbsp;mně získal podrobné informace. Ale kde? Proč? Příliš jsem se&nbsp;vyptávat nechtěl, aspoň prozatím. Práce v&nbsp;jeho službách pro mě&nbsp;byla příliš cenná, než abych ji&nbsp;takto ohrozil. Rychlým krokem jsme se&nbsp;ubírali Štěpánskou a&nbsp;brzy se&nbsp;nám za&nbsp;ohybem cesty začal postupně, kousek po&nbsp;kousku, ukazovat kostel.</span></p>
        <p class="chunk" data-nb-ref-number="30" data-nb-words="93" data-nb-chars="519"><span class="idea" data-nb-ref-number="33" id="idea33" data-nb-words="93" data-nb-chars="519">„Dařilo se&nbsp;nám dobře až&nbsp;do&nbsp;šedesátých let minulého století. V&nbsp;té době už&nbsp;jsme byli v&nbsp;přízni s&nbsp;dánskou rodinou Gmündů&nbsp;– i&nbsp;tam mám předky. Jedna část rodiny zůstala v&nbsp;Lübecku, druhá se&nbsp;vrátila do&nbsp;Čech. Byl to&nbsp;první návrat Hazmburků do&nbsp;vlasti. Jak jste se&nbsp;asi dovtípil, z&nbsp;těchto lidí pocházím i&nbsp;já. Wilhelm Friedrich Gmünd, který roku 1865 přijel s&nbsp;manželkou, dětmi, bratrem a&nbsp;sestrami do&nbsp;Prahy, byl můj prapraděd. Nic mu&nbsp;tu&nbsp;nepatřilo, ale peněz měl dost. Tradičně zakoupil dům na&nbsp;Novém Městě, říkalo se&nbsp;tam U&nbsp;Pekelských.“</span></p>
        <p class="chunk" data-nb-ref-number="31" data-nb-words="8" data-nb-chars="44"><span class="idea" data-nb-ref-number="34" id="idea34" data-nb-words="8" data-nb-chars="44">„To jméno znám. Nestál někde v&nbsp;Žitné ulici?“</span></p>
        <p class="chunk" data-nb-ref-number="32" data-nb-words="185" data-nb-chars="1231"><span class="idea" data-nb-ref-number="35" id="idea35" data-nb-words="185" data-nb-chars="1231">„Ano. Připravila nás o&nbsp;něj asanace. Město je&nbsp;žena, kterou je&nbsp;třeba chránit, a&nbsp;Prahu tehdy nikdo neochraňoval. Zlo přišlo zevnitř, od&nbsp;městských radních. Jako rakovina. Švédské rabování ani vpád Pasovských neuškodily Praze tak jako oni, ani pruské ostřelování, ani požáry Starého a&nbsp;Židovského Města nebyly tak zhoubné. Pradědeček Petr Gmünd dům hájil, ale neubránil&nbsp;– jako už&nbsp;tolikrát jeho předkové. Musel se&nbsp;přestěhovat. Náš domov byl srovnán se&nbsp;zemí, na&nbsp;jeho místě vyrostl bachratý činžák, zcela odporující duchu středověkého města. Petr Gmünd byl stavitel. Spolupracoval s&nbsp;novogotickým architektem Josefem Mockerem, jako on&nbsp;patřil ke&nbsp;stoupencům purismu&nbsp;– zastával názor, že&nbsp;každá budova má&nbsp;právo vyhlížet tak, jak byla postavena; úpravy z&nbsp;pozdějších staletí musí pryč. Usadil se&nbsp;v&nbsp;Karlíně, v&nbsp;domě na&nbsp;Krakovské, dnes Sokolovské třídě, který sám navrhl. Zde mu&nbsp;nová výstavba nevadila, činžáky stály na&nbsp;bývalých Špitálských polích, kde nikdy nebylo nic než pár dřevěných stodol a&nbsp;za&nbsp;lesem Invalidovna. Pradědeček dokonce prohlašoval, že&nbsp;karlínská architektura je&nbsp;morální: nevytlačila žádnou původní zástavbu. Z&nbsp;okna měl výhled na&nbsp;nový kostel svatého Cyrila a&nbsp;Metoděje, postavený v&nbsp;retrorománském slohu. Ten pohled mu&nbsp;přinášel útěchu.</span></p>
        <p class="chunk" data-nb-ref-number="33" data-nb-words="200" data-nb-chars="1253"><span class="idea" data-nb-ref-number="36" id="idea36" data-nb-words="200" data-nb-chars="1253">V&nbsp;osmačtyřicátém roce se&nbsp;mnou rodiče uprchli do&nbsp;Anglie. Byli jsme posledními výhonky české rodinné větve. Anglicky jsem se&nbsp;naučil rychle, ale otec s&nbsp;matkou mě&nbsp;donutili udržet si&nbsp;i&nbsp;mateřský jazyk. Začal jsem studovat architekturu, ale nebyla to&nbsp;dobrá volba, na&nbsp;železné skelety obalené betonem jsem se&nbsp;nemohl dívat. Tehdy otec navázal písemný styk se&nbsp;vzdálenými příbuznými v&nbsp;Lübecku, potomky těch, kteří před sto lety zůstali v&nbsp;Německu. Pozvali nás na&nbsp;návštěvu. Jejich rodu se&nbsp;podařilo ujít staré hazmburské smůle, byli to&nbsp;obchodníci a&nbsp;nežili si&nbsp;špatně. Za&nbsp;světové války nepřišli o&nbsp;jediného svého muže: zásobovali wehrmacht rybími konzervami a&nbsp;nemuseli na&nbsp;frontu. Po&nbsp;válce vše ztratili kvůli reparacím, ale do&nbsp;deseti let měli všechno zpátky. Udržovali rodinné tradice a&nbsp;na&nbsp;rodokmen české větve byli zvědaví. Fascinovalo je, jak jim jsme podobní. Zatímco v&nbsp;otci vidí prý typického Gmünda, o&nbsp;mně prohlašovali, že&nbsp;jsem pravý Hazmburk. Dokonce mi&nbsp;ukázali portrét Jindřicha, toho, co&nbsp;byl pasován na&nbsp;rytíře, a&nbsp;jistou podobnost jsem musel přiznat i&nbsp;já&nbsp;sám. Nabídli nám, abychom u&nbsp;nich zůstali. Rodiče odmítli, já&nbsp;přijal. Nastoupil jsem k&nbsp;rodinné firmě a&nbsp;po&nbsp;letech se&nbsp;stal jejím ředitelem. Dnes jsem na&nbsp;dobrovolném odpočinku. Mám jiné starosti než prodávat ryby.“</span></p>
        <p class="chunk" data-nb-ref-number="34" data-nb-words="5" data-nb-chars="35"><span class="idea" data-nb-ref-number="37" id="idea37" data-nb-words="5" data-nb-chars="35">„Jste úspěšný člověk. Máte rodinu?“</span></p>
        <p class="chunk" data-nb-ref-number="35" data-nb-words="23" data-nb-chars="136"><span class="idea" data-nb-ref-number="38" id="idea38" data-nb-words="23" data-nb-chars="136">Neodpověděl. Přešli jsme Žitnou ulici a&nbsp;zastavili se&nbsp;před kostelem. Denní světlo na&nbsp;sebe nechávalo čekat a&nbsp;také Rozeta si&nbsp;dávala na&nbsp;čas.</span></p>
        <p class="chunk" data-nb-ref-number="36" data-nb-words="28" data-nb-chars="160"><span class="idea" data-nb-ref-number="39" id="idea39" data-nb-words="28" data-nb-chars="160">„Pojďte, aspoň si&nbsp;to&nbsp;obejdeme,“ vyzval mě&nbsp;Gmünd a&nbsp;křepce vykročil k&nbsp;uličce Na&nbsp;Rybníčku. Nedalo mi&nbsp;to&nbsp;a&nbsp;musel jsem se&nbsp;zeptat, proč mi&nbsp;vyprávěl rodinnou historii.</span></p>
        <p class="chunk" data-nb-ref-number="37" data-nb-words="12" data-nb-chars="75"><span class="idea" data-nb-ref-number="40" id="idea40" data-nb-words="12" data-nb-chars="75">„Posledně jste se&nbsp;tvářil tak podezřívavě… a&nbsp;já potřebuji, abyste mi&nbsp;věřil.“</span></p>
        <p class="chunk" data-nb-ref-number="38" data-nb-words="10" data-nb-chars="65"><span class="idea" data-nb-ref-number="41" id="idea41" data-nb-words="10" data-nb-chars="65">„Olejáře jste přesvědčoval podobně? Vykládal jste mu&nbsp;to, co&nbsp;mně?“</span></p>
        <p class="chunk" data-nb-ref-number="39" data-nb-words="8" data-nb-chars="45"><span class="idea" data-nb-ref-number="42" id="idea42" data-nb-words="8" data-nb-chars="45">„Jenom zhuštěně, neví víc, než vám sám řekl.“</span></p>
        <p class="chunk" data-nb-ref-number="40" data-nb-words="5" data-nb-chars="22"><span class="idea" data-nb-ref-number="43" id="idea43" data-nb-words="5" data-nb-chars="22">„Co si&nbsp;o&nbsp;něm myslíte?“</span></p>
        <p class="chunk" data-nb-ref-number="41" data-nb-words="13" data-nb-chars="79"><span class="idea" data-nb-ref-number="44" id="idea44" data-nb-words="13" data-nb-chars="79">„Že je&nbsp;to&nbsp;chudák. Nemoc z&nbsp;něj udělala tvrdého, ale nepříliš dobrého policajta.“</span></p>
        <p class="chunk" data-nb-ref-number="42" data-nb-words="11" data-nb-chars="65"><span class="idea" data-nb-ref-number="45" id="idea45" data-nb-words="11" data-nb-chars="65">„A&nbsp;zranitelného. Určitě nechce, aby se&nbsp;o&nbsp;té jeho chorobě vědělo.“</span></p>
        <p class="chunk" data-nb-ref-number="43" data-nb-words="16" data-nb-chars="84"><span class="idea" data-nb-ref-number="46" id="idea46" data-nb-words="16" data-nb-chars="84">„Máte pravdu. Je&nbsp;to&nbsp;s&nbsp;ním špatné. Té&nbsp;nemoci se&nbsp;dá&nbsp;zneužít. Stejně jako jiných věcí.“</span></p>
        <p class="chunk" data-nb-ref-number="44" data-nb-words="11" data-nb-chars="59"><span class="idea" data-nb-ref-number="47" id="idea47" data-nb-words="11" data-nb-chars="59">„Myslíte, že&nbsp;je&nbsp;to&nbsp;s&nbsp;ním zlé? Myslím po&nbsp;zdravotní stránce.“</span></p>
        <p class="chunk" data-nb-ref-number="45" data-nb-words="8" data-nb-chars="37"><span class="idea" data-nb-ref-number="48" id="idea48" data-nb-words="8" data-nb-chars="37">„Je to&nbsp;s&nbsp;ním zlé po&nbsp;všech stránkách.“</span></p>
        <p class="chunk" data-nb-ref-number="46" data-nb-words="11" data-nb-chars="54"><span class="idea" data-nb-ref-number="49" id="idea49" data-nb-words="11" data-nb-chars="54">A&nbsp;Gmünd se&nbsp;najednou otočil a&nbsp;řekl: „Vidíte to, co&nbsp;já?“</span></p>
        <p class="chunk" data-nb-ref-number="47" data-nb-words="54" data-nb-chars="321"><span class="idea" data-nb-ref-number="50" id="idea50" data-nb-words="54" data-nb-chars="321">Ohlédl jsem se. Ryk motorů z&nbsp;Žitné a&nbsp;Ječné k&nbsp;nám téměř nedoléhal. Z&nbsp;šera na&nbsp;konci uličky se&nbsp;nořila masa zušlechtěného kamene a&nbsp;ubíhala do&nbsp;výšky, kde se&nbsp;zužovala v&nbsp;ostnatý klín, černající se&nbsp;proti blednoucímu listopadovému nebi. Po&nbsp;naší levé ruce čněla vzhůru další špice, zvonice s&nbsp;přikrčeným tělem, ale zvednutou hlavou.</span></p>
        <p class="chunk" data-nb-ref-number="48" data-nb-words="32" data-nb-chars="189"><span class="idea" data-nb-ref-number="51" id="idea51" data-nb-words="32" data-nb-chars="189">„Chodím sem už&nbsp;mnoho let,“ řekl jsem, „hlavně za&nbsp;sobotních podvečerů, kdy tu&nbsp;bývám úplně sám. Když si&nbsp;odmyslíte ty&nbsp;domy kolem, rázem se&nbsp;ocitnete na&nbsp;jednom z&nbsp;nejstarobylejších míst v&nbsp;Praze.“</span></p>
        <p class="chunk" data-nb-ref-number="49" data-nb-words="28" data-nb-chars="157"><span class="idea" data-nb-ref-number="52" id="idea52" data-nb-words="28" data-nb-chars="157">Nechal jsem se&nbsp;unést víc, než bylo vhodné, a&nbsp;také v&nbsp;Gmündovi se&nbsp;něco hnulo: pozoroval mne rozšířenýma očima a&nbsp;úsměv, který měl na&nbsp;rtech, byl téměř spokojený.</span></p>
        <p class="chunk" data-nb-ref-number="50" data-nb-words="18" data-nb-chars="98"><span class="idea" data-nb-ref-number="53" id="idea53" data-nb-words="18" data-nb-chars="98">„A&nbsp;kámen?“ zahučelo v&nbsp;něm dutě. „Nezdá se&nbsp;vám, že&nbsp;v&nbsp;takových okamžicích roste? Jak na&nbsp;vás působí?“</span></p>
        <p class="chunk" data-nb-ref-number="51" data-nb-words="15" data-nb-chars="86"><span class="idea" data-nb-ref-number="54" id="idea54" data-nb-words="15" data-nb-chars="86">„Nevím, co&nbsp;máte na&nbsp;mysli.“ Jeho výraz mě&nbsp;vyplašil, ty&nbsp;zvláštní oči mě&nbsp;polykaly zaživa.</span></p>
        <p class="chunk" data-nb-ref-number="52" data-nb-words="302" data-nb-chars="1851"><span class="idea" data-nb-ref-number="55" id="idea55" data-nb-words="302" data-nb-chars="1851">„Nepřipadá vám to&nbsp;tak?“ pokračoval klidnějším hlasem. „Třeba tato pozdně gotická zvonice, co&nbsp;si&nbsp;ji&nbsp;s&nbsp;takovým obdivem prohlížíte. Zbudovali ji&nbsp;v&nbsp;roce 1600 jako skromnou pomocnou zvoničku. V&nbsp;roce 1601 se&nbsp;mezi Pražany rozneslo, že&nbsp;zvonice o&nbsp;pár loktů sama od&nbsp;sebe povyrostla, a&nbsp;tak to&nbsp;šlo po&nbsp;několik dalších let. Po&nbsp;dostavbě Štěpána roku 1367 se&nbsp;vyprávělo totéž, a&nbsp;když byla v&nbsp;patnáctém století vztyčena velká věž, také se&nbsp;nechtěla zastavit, jakoby nespokojena s&nbsp;rozměry, které jí&nbsp;přisoudili stavitelé. Když tady kolem vyrostly ty&nbsp;hloupé činžáky, opět se&nbsp;zmenšila, ale dnes&nbsp;– opravdu, podívejte se&nbsp;&nbsp;–je zase o&nbsp;něco vyšší. A&nbsp;pohleďte tamhle&nbsp;– tam stávala kaple Všech svatých. Původně měla střechu vyhnanou strmě vzhůru, více než dvojnásobně přesahující výšku nosného zdiva&nbsp;– jako to&nbsp;vidíte u&nbsp;zvonice. A&nbsp;nahoře na&nbsp;špici jí&nbsp;ještě seděla lucerna. Zkuste si&nbsp;ji&nbsp;představit. Kaple byla osmiboká, v&nbsp;tom napodobovala karlovský kostel, jen měla subtilnější proporce. Stejně jako on&nbsp;měla vysokou stanovou střechu a&nbsp;ta očividně rostla&nbsp;– každý rok přibyl loket dva. Pak, když se&nbsp;po&nbsp;pár stoletích neblaze změnila móda, dostala střechu kulatou&nbsp;– zase stejnou jako Karlov. Vypadalo to&nbsp;směšně&nbsp;– poklop na&nbsp;zavánějícím sýru. Zdivo se&nbsp;rázem začalo drolit, celá stavba se&nbsp;jakoby roztékala a&nbsp;hrozil jí&nbsp;kolaps. Tvrdím, že&nbsp;za&nbsp;to mohli ti, co&nbsp;na&nbsp;ni posadili tu&nbsp;nevhodnou střechu. V&nbsp;osmnáctém století kapli císařský dekret zrušil, udělali z&nbsp;ní sklad. V&nbsp;polovině minulého století se&nbsp;střecha propadla a&nbsp;těžce potloukla dva lidi; jeden z&nbsp;nich nepřežil, druhý přišel o&nbsp;zdraví. A&nbsp;tak kapli Všech svatých zbourali. Proč? Nejspíš za&nbsp;trest, který si&nbsp;zasloužil někdo jiný. Karlov ještě stojí, je&nbsp;to&nbsp;nádherná památka. Už&nbsp;leta ho&nbsp;opravují. Škoda že&nbsp;nikoho nenapadlo vrátit mu&nbsp;původní střechu. Nikoho&nbsp;– jen mě. Uvidíte, že&nbsp;jednou tu&nbsp;směšnou zpotvořeninu nahradím důstojnou stanovou střechou.“</span></p>
        <p class="chunk" data-nb-ref-number="53" data-nb-words="49" data-nb-chars="270"><span class="idea" data-nb-ref-number="56" id="idea56" data-nb-words="49" data-nb-chars="270">„Vidím, že&nbsp;jste purista jako ten váš stavitel. Váš vkus je&nbsp;blízký mému. Ale pokud jde o&nbsp;karlovský kostel, nevím, jestli se&nbsp;vám ten záměr podaří. Praha si&nbsp;na&nbsp;jeho tři kopule zvykla, a&nbsp;mimoto si&nbsp;nejsem vůbec jist, zda by&nbsp;každý chrám měl být završen jehlanem nebo kuželem.“</span></p>
        <p class="chunk" data-nb-ref-number="54" data-nb-words="40" data-nb-chars="218"><span class="idea" data-nb-ref-number="57" id="idea57" data-nb-words="40" data-nb-chars="218">„Nic takového netvrdím. Říkáte, že&nbsp;Praha si&nbsp;na&nbsp;Karlov zvykla. Ono je&nbsp;to&nbsp;ale tak, že&nbsp;o&nbsp;něm vůbec neví! Není totiž vidět. Zeptejte se&nbsp;Pražanů na&nbsp;cestu ke&nbsp;kostelu svaté Panny Marie a&nbsp;svatého Karla Velikého&nbsp;– nedoptáte se.</span></p>
        <p class="chunk" data-nb-ref-number="55" data-nb-words="78" data-nb-chars="482"><span class="idea" data-nb-ref-number="58" id="idea58" data-nb-words="78" data-nb-chars="482">Na&nbsp;špičatých věžích nelpím absolutně. Ale každé stavbě náleží to&nbsp;její. Pohleďte na&nbsp;kostelík svatého Longina. Pozornost turistů si&nbsp;asi nezaslouží, je&nbsp;ostudně zanedbaný, ale jeho románský sloh nic nehyzdí, dokonce i&nbsp;ta lucerna nahoře se&nbsp;k&nbsp;němu hodí. Rotunda s&nbsp;vytáhlou věží by&nbsp;vypadala nepřátelsky, asi jako saracénský stan. Podívejte se&nbsp;na&nbsp;ty krkavce, co&nbsp;krouží nad střechou. Proč je&nbsp;jich šest? Proč létají v&nbsp;pravidelných kruzích, co&nbsp;myslíte? A&nbsp;co to&nbsp;křičí? Nezní to&nbsp;jako nevermore?“</span></p>
        <p class="chunk" data-nb-ref-number="56" data-nb-words="126" data-nb-chars="764"><span class="idea" data-nb-ref-number="59" id="idea59" data-nb-words="126" data-nb-chars="764">Pohlédl jsem, kam ukazoval. Nad rotundou svatého Longina opravdu létali nějací ptáci, sám bych je&nbsp;nerozeznal od&nbsp;havranů. Příchod dne byl teď nezvratný, jejich peří se&nbsp;sytou černí odráželo od&nbsp;světlající oblohy. Nenapadlo by&nbsp;mě&nbsp;je&nbsp;počítat, ale když už&nbsp;Gmünd vyslovil číslo, zkusil jsem to. Pět? Osm? Ba&nbsp;ne, přece jen jich je&nbsp;šest. Podivil jsem se, jak dobrý má&nbsp;Gmünd zrak. Plachtili kolem kulaté vížky a&nbsp;nevydali hlásku. Každou chvíli některý usedl na&nbsp;šikmou střechu a&nbsp;ihned vzlétl. A&nbsp;najednou jich nebylo šest, ale sedm! Rychle jsem je&nbsp;přepočítal&nbsp;– opravdu, sedmero krkavců. Ten sedmý musel čekat ukrytý ve&nbsp;zvoničce, a&nbsp;když jsme je&nbsp;začali počítat, nepozorovaně se&nbsp;k&nbsp;nim přidal. Pak odletěli. Gmünd se&nbsp;tvářil spokojeně, jako kouzelník, jemuž se&nbsp;podařil obtížný trik.</span></p>
        <p class="chunk" data-nb-ref-number="57" data-nb-words="43" data-nb-chars="286"><span class="idea" data-nb-ref-number="60" id="idea60" data-nb-words="43" data-nb-chars="286">„O&nbsp;Longinovi se&nbsp;traduje, že&nbsp;v&nbsp;třináctém století sloužil jako farní kostel zaniklé vesnice Rybník. Řekl bych, že&nbsp;právě stojíme někde uprostřed návsi. Ale stavba je&nbsp;mnohem starší, svatému Longinovi byla zasvěcena až&nbsp;později. Prý tu&nbsp;v&nbsp;předkřesťanských dobách prováděli své rituály pohané.“</span></p>
        <p class="chunk" data-nb-ref-number="58" data-nb-words="8" data-nb-chars="53"><span class="idea" data-nb-ref-number="61" id="idea61" data-nb-words="8" data-nb-chars="53">„Ty vrány opravdu vypadaly pohansky,“ zasmál jsem se.</span></p>
        <p class="chunk" data-nb-ref-number="59" data-nb-words="162" data-nb-chars="963"><span class="idea" data-nb-ref-number="62" id="idea62" data-nb-words="162" data-nb-chars="963">„Od&nbsp;pohana ke&nbsp;křesťanu pouhý krůček. Bohužel to&nbsp;platí i&nbsp;opačně. Znáte tu&nbsp;pověst o&nbsp;štěpánském zvonu? Je&nbsp;velmi známá. Říkalo se&nbsp;mu&nbsp;Lochmar, podle zvonaře Lochmayera, který ho&nbsp;ulil. Byl to&nbsp;dobrý katolík, ale žil v&nbsp;mizerném století. O&nbsp;jeho názorech se&nbsp;doslechli husité, kteří, jak už&nbsp;to&nbsp;bývá, stejně jako katolíci nestrpěli jiné vyznání než své. Nechali zvonaře popravit na&nbsp;Dobytčím trhu. Když Lochmayer s&nbsp;hlavou na&nbsp;špalku zaslechl umíráček, zjistil, že&nbsp;se&nbsp;s&nbsp;ním loučí jeho vlastní zvon. A&nbsp;místo aby svým katům odpustil, proklel své dílo. Toho se&nbsp;zalekli i&nbsp;neohrožení husité a&nbsp;vymysleli pro Lochmara zvláštní úkol: měl vyzvánět při požáru a&nbsp;před bouří. Zvon léta dobře sloužil, ale v&nbsp;polovině šestnáctého století vylezl do&nbsp;věže nějaký kluk a&nbsp;začal vyzvánět i&nbsp;přesto, že&nbsp;žádné nebezpečí nehrozilo. Slyšet to&nbsp;bylo až&nbsp;na&nbsp;Dobytčí trh. Než se&nbsp;Pražané seběhli, zvonění ustalo. Chlapce našli pod věží s&nbsp;roztříštěnou hlavou. Od&nbsp;té doby se&nbsp;traduje, že&nbsp;ho&nbsp;shodil zvon Lochmar.“</span></p>
        <p class="chunk" data-nb-ref-number="60" data-nb-words="7" data-nb-chars="36"><span class="idea" data-nb-ref-number="63" id="idea63" data-nb-words="7" data-nb-chars="36">„Za&nbsp;to, že&nbsp;na&nbsp;něj zvonil zbůhdarma?“</span></p>
        <p class="chunk" data-nb-ref-number="61" data-nb-words="19" data-nb-chars="120"><span class="idea" data-nb-ref-number="64" id="idea64" data-nb-words="19" data-nb-chars="120">„Možná. A&nbsp;možná ho&nbsp;zabil jen z&nbsp;rozmaru, takový zvon je&nbsp;nevyzpytatelný. Vám to&nbsp;nic nepřipomíná? Kostel. Zvonice. Člověk.“</span></p>
        <p class="chunk" data-nb-ref-number="62" data-nb-words="5" data-nb-chars="32"><span class="idea" data-nb-ref-number="65" id="idea65" data-nb-words="5" data-nb-chars="32">„Narážíte snad na&nbsp;případ Záhir?“</span></p>
        <p class="chunk" data-nb-ref-number="63" data-nb-words="4" data-nb-chars="32"><span class="idea" data-nb-ref-number="66" id="idea66" data-nb-words="4" data-nb-chars="32">„Roztomilá shoda okolností, ne?“</span></p>
        <p class="chunk" data-nb-ref-number="64" data-nb-words="5" data-nb-chars="21"><span class="idea" data-nb-ref-number="67" id="idea67" data-nb-words="5" data-nb-chars="21">„Kdo vám o&nbsp;něm řekl?“</span></p>
        <p class="chunk" data-nb-ref-number="65" data-nb-words="120" data-nb-chars="694"><span class="idea" data-nb-ref-number="68" id="idea68" data-nb-words="120" data-nb-chars="694">„Zkuste hádat. Ten inženýrek si&nbsp;taky mohl zlámat vaz pod věží, na&nbsp;to je&nbsp;Apolinář vysoký dost. Kdyby se&nbsp;přetrhl provaz, kdybyste ho&nbsp;v&nbsp;poslední chvíli nezachránil… Olejář si&nbsp;vašeho činu cení, nenechte se&nbsp;mýlit jeho rezervovaností. Třeba vás ještě vezme na&nbsp;milost. Záleží na&nbsp;tom, jak se&nbsp;osvědčíte v&nbsp;mých službách.“ V&nbsp;jeho úsměvu byla ironie. „Mimochodem jsem byl za&nbsp;tím Záhirem v&nbsp;nemocnici, už&nbsp;se&nbsp;zotavuje a&nbsp;míní se&nbsp;co&nbsp;nejdřív vrátit do&nbsp;práce. Pilný chlapík, takový malý nezmar. Svěřil se&nbsp;mi, že&nbsp;si&nbsp;nechal upravit vůz na&nbsp;ruční ovládání pedálů. Patní šlacha mu&nbsp;bude srůstat nejméně šest neděl a&nbsp;on nesmí ztrácet čas. Abych nezapomněl, chce vám osobně poděkovat. Rád by&nbsp;vás poznal, něco pro vás má.“</span></p>
        <p class="chunk" data-nb-ref-number="66" data-nb-words="2" data-nb-chars="16"><span class="idea" data-nb-ref-number="69" id="idea69" data-nb-words="2" data-nb-chars="16">„Zlaté hodinky?“</span></p>
        <p class="chunk" data-nb-ref-number="67" data-nb-words="58" data-nb-chars="350"><span class="idea" data-nb-ref-number="70" id="idea70" data-nb-words="58" data-nb-chars="350">„Myslím, že&nbsp;nějaký návrh. Podle všeho vám věří víc než policii. A&nbsp;když už&nbsp;jsme u&nbsp;policie…“ Ohlédl se. Přes křižovatku spěchala ženská postava v&nbsp;policejním stejnokroji. „Pojďme Rozetě naproti,“ řekl a&nbsp;já jsem pospíšil za&nbsp;ním. V&nbsp;tu chvíli se&nbsp;úplně rozednilo. Z&nbsp;Branbergerské kaple ve&nbsp;zdi kostela, kterou jsme spěšně minuli, se&nbsp;na&nbsp;nás ušklíbl andělíček.</span></p>
        <p class="chunk" data-nb-ref-number="68" data-nb-words="225" data-nb-chars="1292"><span class="idea" data-nb-ref-number="71" id="idea71" data-nb-words="225" data-nb-chars="1292">O&nbsp;Rozetině zpoždění se&nbsp;Gmünd nezmínil. Vypadalo to, že&nbsp;si&nbsp;je&nbsp;dohodli předem. Dívka vytáhla z&nbsp;kapsy klíče a&nbsp;podala je&nbsp;Gmündovi, ale ten zavrtěl hlavou, a&nbsp;tak natáhla ruku se&nbsp;svazkem ke&nbsp;mně. Nezavedla mě&nbsp;pak, k&nbsp;hlavnímu vchodu v&nbsp;průčelí kostela ani k&nbsp;postrannímu do&nbsp;severní lodi, ale ukázala na&nbsp;nenápadná dvířka až&nbsp;skoro u&nbsp;presbyteria. Přistoupil jsem k&nbsp;nim. Všechny tři zámky, jeden starodávný a&nbsp;dva bezpečnostní, odskočily hladce. Vzal jsem za&nbsp;kliku a&nbsp;opřel se&nbsp;do&nbsp;dveří. Tiše a&nbsp;lehce se&nbsp;otevřely, jakoby samy od&nbsp;sebe. Čekal jsem závan chladu jako z&nbsp;kobky, ale teplota uvnitř nebyla nižší než venku. Ucítil jsem jen nevětranou místnost a&nbsp;slabou vůni kadidla. Uvnitř byla tma. Ohlédl jsem se. Gmünd a&nbsp;Rozeta stáli nehnutě vedle sebe, jako by&nbsp;na&nbsp;něco čekali. Do&nbsp;očí jsem jim neviděl, ale byl jsem si&nbsp;jist, že&nbsp;dychtivě sledují mé&nbsp;počínání, jemuž chybí rozhodnost odvážných. Přemohl jsem úzkost a&nbsp;udělal několik kroků do&nbsp;tmy, pak ještě jeden, a&nbsp;tu jsem se&nbsp;dotkl dalších dveří. Tyhle byly větší. Vypínač jsem nenašel, ale nahmatal jsem zámek a&nbsp;poslepu zkusil čtvrtý klíč. Zámek povolil a&nbsp;dveře se&nbsp;pootevřely. Proniklo ke&nbsp;mně slabé světlo. Rozhlédl jsem se&nbsp;po&nbsp;první místnůstce&nbsp;– byl jsem v&nbsp;sakristii a&nbsp;Rozeta s&nbsp;Gmündem tam právě vešli za&nbsp;mnou. Prošel jsem dveřmi a&nbsp;ocitl se&nbsp;v&nbsp;postranní lodi kostela.</span></p>
        <p class="chunk" data-nb-ref-number="69" data-nb-words="40" data-nb-chars="283"><span class="idea" data-nb-ref-number="72" id="idea72" data-nb-words="40" data-nb-chars="283">Panovala tu&nbsp;ještě noc, nejosvětlenější bylo kněžiště a&nbsp;hlavní loď. Sivé světlo se&nbsp;filtrem šestihranných tabulek zalitých olovem prodíralo stěží. Velký oltář byl ozdobený květinami, ale kromě jejich světélkujících trsů jsem zde žádnou poutavou hru světel neviděl. Gmünd bude zklamaný.</span></p>
        <p class="chunk" data-nb-ref-number="70" data-nb-words="45" data-nb-chars="253"><span class="idea" data-nb-ref-number="73" id="idea73" data-nb-words="45" data-nb-chars="253">A&nbsp;kde vlastně vězí? Nikde ho&nbsp;nebylo vidět. Musel zůstat s&nbsp;Rozetou v&nbsp;sakristii. Sám jsem v&nbsp;kostele neměl co&nbsp;pohledávat, a&nbsp;tak jsem se&nbsp;chtěl vrátit. Náhle mě&nbsp;cosi zarazilo&nbsp;– ozval se&nbsp;ženský hlas, který nepatřil Rozetě. Ozvěna ho&nbsp;roznesla po&nbsp;celém kostele.</span></p>
        <p class="chunk" data-nb-ref-number="71" data-nb-words="120" data-nb-chars="721"><span class="idea" data-nb-ref-number="74" id="idea74" data-nb-words="120" data-nb-chars="721">Opakoval nějaké jméno. Někoho volal. Ano, určitě jsem slyšel správně. Vrhl jsem se&nbsp;k&nbsp;nejbližší lavici a&nbsp;schoval se&nbsp;za&nbsp;ni. Jméno zaznělo znovu, o&nbsp;něco zřetelněji, ale ještě ne&nbsp;dost. Proplížil jsem se&nbsp;podél lavic až&nbsp;ke&nbsp;zpovědnici a&nbsp;odtud jsem se&nbsp;rozhlédl. Hlas zesílil, měl plačtivý dutý tón, jako by&nbsp;vycházel z&nbsp;hloubi země. A&nbsp;nyní jsem něco i&nbsp;zahlédl: za&nbsp;pilířem u&nbsp;sakristie, kousek od&nbsp;místa, kudy jsem před chvílí přišel, kdosi stál a&nbsp;bránil mi&nbsp;svou přítomností v&nbsp;odchodu. Ženská silueta, světlý obrys vystupující ze&nbsp;stínů severní lodi. Znovu opakoval volané jméno. Byl to&nbsp;hlas plný neštěstí, zastřený steskem, obrácený nikoli ven, ale dovnitř, určený uším, které neslyší. Postrádal naději&nbsp;– to&nbsp;na&nbsp;něm bylo nejstrašnější.</span></p>
        <p class="chunk" data-nb-ref-number="72" data-nb-words="118" data-nb-chars="680"><span class="idea" data-nb-ref-number="75" id="idea75" data-nb-words="118" data-nb-chars="680">Naslouchal jsem mu&nbsp;bez hnutí, připraven vzít do&nbsp;zaječích, kdyby se&nbsp;v&nbsp;kostele ukázal někdo další. Ale byli jsme sami&nbsp;– já&nbsp;a&nbsp;ta žena, ona za&nbsp;sloupem, otočená zády, já&nbsp;ukrytý za&nbsp;zpovědnicí. Až&nbsp;na&nbsp;ženino volání bylo úplné ticho. Napadl mě&nbsp;trik, který jsem jako dítě viděl v&nbsp;dobrodružném filmu. Sáhl jsem do&nbsp;kapsy, vytáhl peněženku a&nbsp;našel v&nbsp;ní pětikorunu: ta&nbsp;by&nbsp;měla být slyšet. Hodil jsem ji&nbsp;daleko od&nbsp;sebe, směrem ke&nbsp;Kornelské kapli v&nbsp;jižní lodi, kam jsem chtěl odlákat ženinu pozornost. Úder kladiva o&nbsp;kovadlinu nenadělá takový rámus; mince zazvonila o&nbsp;dlažbu, o&nbsp;podpěrné sloupy, o&nbsp;klenební žebra, o&nbsp;balustrády na&nbsp;kruchtě. Už&nbsp;dávno se&nbsp;někam zakutálela, ale stále zvonila jako zvon.</span></p>
        <p class="chunk" data-nb-ref-number="73" data-nb-words="2" data-nb-chars="17"><span class="idea" data-nb-ref-number="76" id="idea76" data-nb-words="2" data-nb-chars="17">Žena nereagovala.</span></p>
        <p class="chunk" data-nb-ref-number="74" data-nb-words="8" data-nb-chars="52"><span class="idea" data-nb-ref-number="77" id="idea77" data-nb-words="8" data-nb-chars="52">„Šimone,“ ozvalo se&nbsp;od&nbsp;sloupu do&nbsp;kovového doznívání.</span></p>
        <p class="chunk" data-nb-ref-number="75" data-nb-words="5" data-nb-chars="25"><span class="idea" data-nb-ref-number="78" id="idea78" data-nb-words="5" data-nb-chars="25">Teď jsem tedy už&nbsp;rozuměl.</span></p>
        <p class="chunk" data-nb-ref-number="76" data-nb-words="153" data-nb-chars="875"><span class="idea" data-nb-ref-number="79" id="idea79" data-nb-words="153" data-nb-chars="875">Sebral jsem odvahu a&nbsp;vyšel z&nbsp;úkrytu. První krok, druhý, třetí. Viděl jsem, co&nbsp;má&nbsp;na&nbsp;sobě: žlutohnědý plášť s&nbsp;bílou kapucí, který jí&nbsp;splýval až&nbsp;k&nbsp;zemi. Devátý, desátý, jedenáctý krok. Viděl jsem, že&nbsp;je&nbsp;útlá, že&nbsp;má&nbsp;skloněnou hlavu, že&nbsp;ruce drží sepnuté před tělem. Dvanáct, třináct. „Paní,“ řekl jsem chabým hlasem. Třásl se&nbsp;mi&nbsp;víc hlas, nebo kolena? Nemohl jsem si&nbsp;nevzpomenout na&nbsp;nedávné ráno, kdy jsem takto oslovil jinou ženu u&nbsp;kostela svatého Apolináře. „Paní, slyšíte mě?“ Nereagovala. Udělal jsem úkrok stranou s&nbsp;úmyslem ji&nbsp;obejít a&nbsp;pohlédnout jí&nbsp;do&nbsp;tváře. Ale natočila se&nbsp;tak, aby ke&nbsp;mně opět stála zády. Zkusil jsem to&nbsp;znovu, a&nbsp;dopadlo to&nbsp;stejně. Nepochopitelné&nbsp;– nechce se&nbsp;mi&nbsp;ukázat! Otáčela se&nbsp;tu&nbsp;doprava, tu&nbsp;doleva jako korouhvička. Napadlo mě, že&nbsp;je&nbsp;to&nbsp;Rozeta, která si&nbsp;ze&nbsp;mě&nbsp;dělá legraci. Věděl jsem však, že&nbsp;to&nbsp;tak není. Ten hlas ani drobná postava jí&nbsp;nepatřily.</span></p>
        <p class="chunk" data-nb-ref-number="77" data-nb-words="68" data-nb-chars="385"><span class="idea" data-nb-ref-number="80" id="idea80" data-nb-words="68" data-nb-chars="385">Cítil jsem mrazení v&nbsp;zádech. Bezděčně jsem si&nbsp;sáhl na&nbsp;čelo; vyvstal na&nbsp;něm studený pot. Žena teď stála bez hnutí, její svěšená ramena se&nbsp;ani nezachvěla. Věděl jsem, co&nbsp;udělám: cesta ven je&nbsp;volná, stačí skočit k&nbsp;otevřeným dveřím do&nbsp;sakristie a&nbsp;vyběhnout ven. Ano, udělám to. Ale namísto toho, zcela proti své vůli, jsem prudce natáhl ruku k&nbsp;rameni pod pláštěm a&nbsp;ruka narazila do&nbsp;sloupu.</span></p>
        <p class="chunk" data-nb-ref-number="78" data-nb-words="126" data-nb-chars="741"><span class="idea" data-nb-ref-number="81" id="idea81" data-nb-words="126" data-nb-chars="741">Do&nbsp;sloupu ne. Do&nbsp;stromu. Jak jsem ho&nbsp;jen mohl považovat za&nbsp;sloup? A&nbsp;na&nbsp;čem to&nbsp;stojím? Dlažba zmizela, kolem se&nbsp;prostírá zelený pažit. Tráva v&nbsp;kostele…? žasl jsem a&nbsp;nevěřil očím. Zvedl jsem hlavu: nikde žádná okna, nikde žádný strop. Bílá vysoká oblaka a&nbsp;mezi nimi blankytné nebe, jehož modř zraňovala oči, očekávající šero křížové klenby. Dívám se&nbsp;kolem sebe a&nbsp;vidím, že&nbsp;stojím na&nbsp;šeredném palouku, je&nbsp;porostlý železnými a&nbsp;kamennými květy. Kostel, kde jsem měl být, stojí o&nbsp;kus dál, kněžiště se&nbsp;zakusuje do&nbsp;hřbitova, já&nbsp;se&nbsp;třesu mezi kříži a&nbsp;stavba se&nbsp;nade mnou naklání. Za&nbsp;plotem se&nbsp;rozkládá zahrada, zahlédl jsem kus záhonu a&nbsp;vysoký zdobený skleník, vyhlíží jako průhledný válečný stan. Za&nbsp;větvemi ovocných stromů se&nbsp;černají okna kněžiště.</span></p>
        <p class="chunk" data-nb-ref-number="79" data-nb-words="43" data-nb-chars="248"><span class="idea" data-nb-ref-number="82" id="idea82" data-nb-words="43" data-nb-chars="248">Přímo u&nbsp;nohou mám hrob, nad ním železný kříž. Nad zemí se&nbsp;na&nbsp;narezlé tabulce ježí lámané litery. Nedají se&nbsp;přečíst. Přesto jsem si&nbsp;jist obsahem nápisu, můžu ho&nbsp;přečíst po&nbsp;paměti: „Poslyšte divu smutného, že&nbsp;Lochmar syna mého Šimona z&nbsp;okna vyhodil…“</span></p>
        <p class="chunk" data-nb-ref-number="80" data-nb-words="17" data-nb-chars="78"><span class="idea" data-nb-ref-number="83" id="idea83" data-nb-words="17" data-nb-chars="78">Zatočí se&nbsp;mi&nbsp;hlava, padá na&nbsp;zašlý náhrobek a&nbsp;já jí&nbsp;v&nbsp;tom nejsem s&nbsp;to zabránit.</span></p>
        <p class="chunk" data-nb-ref-number="81" data-nb-words="30" data-nb-chars="163"><span class="idea" data-nb-ref-number="84" id="idea84" data-nb-words="30" data-nb-chars="163">„Mluvíte ze&nbsp;spaní, příteli, a&nbsp;já myslel, že&nbsp;to&nbsp;jsou mdloby.“ Někdo nade mnou stál, někdo jiný mě&nbsp;pleskal po&nbsp;tváři. Obr s&nbsp;příjemným hlasem, dívka s&nbsp;otázkou v&nbsp;očích.</span></p>
        <p class="chunk" data-nb-ref-number="82" data-nb-words="68" data-nb-chars="385"><span class="idea" data-nb-ref-number="85" id="idea85" data-nb-words="68" data-nb-chars="385">Byl jsem v&nbsp;kostele. Seděl jsem opřený o&nbsp;sloup v&nbsp;severní lodi, kousek od&nbsp;vchodu do&nbsp;sakristie. Hučelo mi&nbsp;ve&nbsp;spáncích a&nbsp;svíral se&nbsp;mi&nbsp;žaludek. „To ten zkažený vzduch,“ řekla Rozeta a&nbsp;přistrčila mi&nbsp;pod nos pytlík s&nbsp;bonbony. „Jen jsi udělal pár kroků, zapotácel ses a&nbsp;začal padat. Mohl sis ublížit, nebýt toho pilíře, svezl ses po&nbsp;něm elegantněji než filmová hrdinka. Netrpíš na&nbsp;nízký tlak?“</span></p>
        <p class="chunk" data-nb-ref-number="83" data-nb-words="6" data-nb-chars="33"><span class="idea" data-nb-ref-number="86" id="idea86" data-nb-words="6" data-nb-chars="33">„Kde jste byli? Hledal jsem vás.“</span></p>
        <p class="chunk" data-nb-ref-number="84" data-nb-words="13" data-nb-chars="77"><span class="idea" data-nb-ref-number="87" id="idea87" data-nb-words="13" data-nb-chars="77">„Šli jsme za&nbsp;tebou. Když ses poroučel k&nbsp;zemi, nestačili jsme přiskočit včas.“</span></p>
        <p class="chunk" data-nb-ref-number="85" data-nb-words="9" data-nb-chars="42"><span class="idea" data-nb-ref-number="88" id="idea88" data-nb-words="9" data-nb-chars="42">„To asi ne, byl jsem tu&nbsp;přece dlouho sám.“</span></p>
        <p class="chunk" data-nb-ref-number="86" data-nb-words="4" data-nb-chars="19"><span class="idea" data-nb-ref-number="89" id="idea89" data-nb-words="4" data-nb-chars="19">„Něco se&nbsp;ti&nbsp;zdálo.“</span></p>
        <p class="chunk" data-nb-ref-number="87" data-nb-words="13" data-nb-chars="69"><span class="idea" data-nb-ref-number="90" id="idea90" data-nb-words="13" data-nb-chars="69">„Chci vědět, proč jste zůstali venku. Vy&nbsp;jste to&nbsp;na&nbsp;mě políčili, že?“</span></p>
        <p class="chunk" data-nb-ref-number="88" data-nb-words="8" data-nb-chars="44"><span class="idea" data-nb-ref-number="91" id="idea91" data-nb-words="8" data-nb-chars="44">Podívali se&nbsp;na&nbsp;sebe, na&nbsp;rtech nejistý úsměv.</span></p>
        <p class="chunk" data-nb-ref-number="89" data-nb-words="19" data-nb-chars="112"><span class="idea" data-nb-ref-number="92" id="idea92" data-nb-words="19" data-nb-chars="112">„Skutečně jsme vám byli v&nbsp;patách. Mrzí mě, že&nbsp;jsem vás nezachytil, když jste padal, přišlo to&nbsp;opravdu nečekaně.“</span></p>
        <p class="chunk" data-nb-ref-number="90" data-nb-words="12" data-nb-chars="71"><span class="idea" data-nb-ref-number="93" id="idea93" data-nb-words="12" data-nb-chars="71">Gmünd se&nbsp;tvářil zkroušeně, ale bylo patrné, jakou má&nbsp;z&nbsp;události radost.</span></p>
        <p class="chunk" data-nb-ref-number="91" data-nb-words="9" data-nb-chars="48"><span class="idea" data-nb-ref-number="94" id="idea94" data-nb-words="9" data-nb-chars="48">„Vy jste tu&nbsp;ženskou neviděli?“ vyjel jsem na&nbsp;ně.</span></p>
        <p class="chunk" data-nb-ref-number="92" data-nb-words="158" data-nb-chars="931"><span class="idea" data-nb-ref-number="95" id="idea95" data-nb-words="158" data-nb-chars="931">Opět se&nbsp;na&nbsp;sebe podívali. „Asi se&nbsp;vám něco zdálo,“ řekl Gmünd. Vypadal jako pozůstalý na&nbsp;pohřbu. Klobouk držel v&nbsp;jedné ruce, v&nbsp;druhé deštník a&nbsp;hůlku. I&nbsp;Rozeta si&nbsp;sundala čepici&nbsp;– to&nbsp;bych byl od&nbsp;policajta nečekal. „Ten váš sen je&nbsp;velmi zajímavý,“ pokračoval rytíř. „‚Poslyšte divu smutného, že&nbsp;Lochmar syna mého Šimona z&nbsp;okna vyhodil.‘ Tady jste skončil. Dál je&nbsp;to: ‚Mne smutnou máti v&nbsp;srdce uhodil zármutkem velikým.‘ Takhle zní celý epitaf, po&nbsp;tři století napsaný na&nbsp;hrobě chlapce, který tu&nbsp;zahynul pod zvonicí. Právě toho, o&nbsp;němž jsem vám vyprávěl. Musel jste si&nbsp;o&nbsp;tom někde přečíst, protože si&nbsp;nevzpomínám, že&nbsp;bych vám byl ten nápis citoval. Ovšemže tady za&nbsp;kostelem býval hřbitov. Hřbitov a&nbsp;zahrada, která časem zpustla, potom tu&nbsp;pásli dobytek. Muselo to&nbsp;vypadat bukolicky&nbsp;– Štěpán, zvonice, Longin a&nbsp;Všichni svatí, mezi nimi ovce a&nbsp;všude kolem pole. Vskutku utěšený kout. Hřbitov pak taky zrušili, ze&nbsp;zahrad zbylo pár stromů.“</span></p>
        <p class="chunk" data-nb-ref-number="93" data-nb-words="59" data-nb-chars="337"><span class="idea" data-nb-ref-number="96" id="idea96" data-nb-words="59" data-nb-chars="337">Vrhl jsem na&nbsp;něj nevěřícný pohled, ale nevšímal si&nbsp;toho. Otočil se&nbsp;a&nbsp;zamířil k&nbsp;velkému oltáři. Rozeta si&nbsp;strčila do&nbsp;pusy bonbon a&nbsp;vykročila na&nbsp;druhou stranu. Sbíral jsem se&nbsp;ze&nbsp;země. Měl jsem na&nbsp;sebe vztek, obzvlášť mě&nbsp;zlobilo, že&nbsp;Rozeta bere mou slabost jako samozřejmost. Gmünd také. Takhle si&nbsp;mě&nbsp;ve&nbsp;svých službách moc dlouho neponechá.</span></p>
        <p class="chunk" data-nb-ref-number="94" data-nb-words="42" data-nb-chars="244"><span class="idea" data-nb-ref-number="97" id="idea97" data-nb-words="42" data-nb-chars="244">„Mocker!“ zahalekal, až&nbsp;se&nbsp;to&nbsp;rozléhalo. „Co bychom si&nbsp;bez něj počali?“ Stál před oltářem a&nbsp;ukazoval na&nbsp;okna. „Vidíte ty&nbsp;kružby? A&nbsp;tamhle to&nbsp;gotické lomení oken hlavní lodi&nbsp;– víte, co&nbsp;tam zanechalo baroko, než to&nbsp;Mocker opravil? Kulatá okénka!“</span></p>
        <p class="chunk" data-nb-ref-number="95" data-nb-words="15" data-nb-chars="86"><span class="idea" data-nb-ref-number="98" id="idea98" data-nb-words="15" data-nb-chars="86">„Přiznám se,“ pokusil jsem se&nbsp;připojit k&nbsp;jeho kritice, „že baroko taky nemám v&nbsp;lásce.“</span></p>
        <p class="chunk" data-nb-ref-number="96" data-nb-words="161" data-nb-chars="1050"><span class="idea" data-nb-ref-number="99" id="idea99" data-nb-words="161" data-nb-chars="1050">„Baroko je&nbsp;ten nejhloupější směr. Co&nbsp;horšího nás ještě postihlo? Funkcionalismus a&nbsp;stylová rozbředlost dvacátého století. Nic proti stavbám, které baroko stvořilo nově, ale jak si&nbsp;tehdejší architekti mohli dovolit přestavovat skvostnou gotiku? Nehorázná drzost. Barokní baňky na&nbsp;české vesnici&nbsp;– prosím, venkov to&nbsp;snese a&nbsp;je to&nbsp;nakonec první velká stavební jednota, která tu&nbsp;zdomácněla, ale jinak na&nbsp;baroko pozor, umí být rozlezlé a&nbsp;vlezlé. Ve&nbsp;městech znamenaly jeho složité půdorysy, přebujelé zdobení a&nbsp;kopule katastrofu. Gotická stanová střecha, nejcharakterističtější prvek architektury středověké Evropy, vzala za&nbsp;své kvůli těm plebejským cibulím! Věřím v&nbsp;krásu jednoduchosti, neboť ta&nbsp;se&nbsp;složitostí nedá překonat. Renesance na&nbsp;ni navázala organicky, uznávám, že&nbsp;velká věž Svatého Víta, která mi&nbsp;léta byla trnem v&nbsp;oku, působí sama o&nbsp;sobě odvážným, a&nbsp;přece vyváženým dojmem. Ale vezmeme-li do&nbsp;zorného pole celou katedrálu, i&nbsp;s&nbsp;věží, která měla jít dolů a&nbsp;nešla, nemůžeme v&nbsp;ní nevidět to&nbsp;rouhačské&nbsp;– to&nbsp;poukazování nikoli k&nbsp;Bohu, ale na&nbsp;sebe sama.“</span></p>
        <p class="chunk" data-nb-ref-number="97" data-nb-words="8" data-nb-chars="57"><span class="idea" data-nb-ref-number="100" id="idea100" data-nb-words="8" data-nb-chars="57">„Proti barokním kostelům je&nbsp;snad katedrála ještě krásná.“</span></p>
        <p class="chunk" data-nb-ref-number="98" data-nb-words="30" data-nb-chars="157"><span class="idea" data-nb-ref-number="101" id="idea101" data-nb-words="30" data-nb-chars="157">„Mě o&nbsp;tom přesvědčovat nemusíte. Já&nbsp;vím, je&nbsp;to&nbsp;taková moje mánie, získávat lidi na&nbsp;svou stranu, i&nbsp;když už&nbsp;tam možná jsou. Co&nbsp;myslíte, Rozeto, daří se&nbsp;mi&nbsp;to?“</span></p>
        <p class="chunk" data-nb-ref-number="99" data-nb-words="24" data-nb-chars="128"><span class="idea" data-nb-ref-number="102" id="idea102" data-nb-words="24" data-nb-chars="128">„A&nbsp;co ten podivín Prunslík?“ odpověděla mu&nbsp;otázkou. „Myslela jsem, že&nbsp;je&nbsp;to&nbsp;váš sluha, ale jak se&nbsp;zdá, moc na&nbsp;vaši práci nedbá.“</span></p>
        <p class="chunk" data-nb-ref-number="100" data-nb-words="48" data-nb-chars="282"><span class="idea" data-nb-ref-number="103" id="idea103" data-nb-words="48" data-nb-chars="282">„Není to&nbsp;sluha, nýbrž svobodný člověk a&nbsp;může si&nbsp;dělat, co&nbsp;chce. Tak trochu blázen, jak jste si&nbsp;už&nbsp;všimli.“ Gmünd si&nbsp;zastínil oči proti rannímu světlu. Snažil jsem se&nbsp;vysledovat jeho pohled. Nejspíš jím obhlížel kružby v&nbsp;oknech. Dokonce si&nbsp;vytáhl notýsek a&nbsp;začal si&nbsp;něco zakreslovat.</span></p>
        <p class="chunk" data-nb-ref-number="101" data-nb-words="8" data-nb-chars="62"><span class="idea" data-nb-ref-number="104" id="idea104" data-nb-words="8" data-nb-chars="62">„To jeho jméno,“ pokračovala Rozeta, „Raymond. Není anglické?“</span></p>
        <p class="chunk" data-nb-ref-number="102" data-nb-words="5" data-nb-chars="31"><span class="idea" data-nb-ref-number="105" id="idea105" data-nb-words="5" data-nb-chars="31">„Vaše taky nezní zrovna česky.“</span></p>
        <p class="chunk" data-nb-ref-number="103" data-nb-words="7" data-nb-chars="51"><span class="idea" data-nb-ref-number="106" id="idea106" data-nb-words="7" data-nb-chars="51">„Tatínek trval na&nbsp;Růžence, maminka chtěla exotiku.“</span></p>
        <p class="chunk" data-nb-ref-number="104" data-nb-words="59" data-nb-chars="325"><span class="idea" data-nb-ref-number="107" id="idea107" data-nb-words="59" data-nb-chars="325">„Raymonda jsem poznal už&nbsp;dávno, chodil do&nbsp;stejné školy. První krajan, s&nbsp;kterým jsem se&nbsp;v&nbsp;Anglii setkal, i&nbsp;když tehdy toho o&nbsp;Čechách moc nevěděl. Byl jsem v&nbsp;nejvyšším, on&nbsp;v&nbsp;nejnižším ročníku. Nemohl jsem se&nbsp;dívat, jak ho&nbsp;týrají spolužáci. Vadilo jim, že&nbsp;ho&nbsp;Bůh udělal jinak. Vzal jsem ho&nbsp;pod svou ochranu a&nbsp;spřátelili jsme se.</span></p>
        <p class="chunk" data-nb-ref-number="105" data-nb-words="47" data-nb-chars="269"><span class="idea" data-nb-ref-number="108" id="idea108" data-nb-words="47" data-nb-chars="269">Je&nbsp;to&nbsp;syn českého emigranta před nacisty, napůl Angličan. Narodil se&nbsp;po&nbsp;válce, jeho matka byla Angličanka ze&nbsp;zchudlého šlechtického rodu odněkud z&nbsp;Lancashiru. Oba jeho rodiče prý měli modrou krev&nbsp;– on&nbsp;to&nbsp;aspoň tvrdí. Nevím, zda je&nbsp;radno tomu věřit, ale je&nbsp;mi&nbsp;to&nbsp;jedno.“</span></p>
        <p class="chunk" data-nb-ref-number="106" data-nb-words="4" data-nb-chars="29"><span class="idea" data-nb-ref-number="109" id="idea109" data-nb-words="4" data-nb-chars="29">„Je tedy vaším zaměstnancem?“</span></p>
        <p class="chunk" data-nb-ref-number="107" data-nb-words="5" data-nb-chars="20"><span class="idea" data-nb-ref-number="110" id="idea110" data-nb-words="5" data-nb-chars="20">„Dá se&nbsp;to&nbsp;tak říct.“</span></p>
        <p class="chunk" data-nb-ref-number="108" data-nb-words="4" data-nb-chars="18"><span class="idea" data-nb-ref-number="111" id="idea111" data-nb-words="4" data-nb-chars="18">„Co pro vás dělá?“</span></p>
        <p class="chunk" data-nb-ref-number="109" data-nb-words="12" data-nb-chars="69"><span class="idea" data-nb-ref-number="112" id="idea112" data-nb-words="12" data-nb-chars="69">„To a&nbsp;ono. Vyřizuje pochůzky po&nbsp;úřadech. Sám bych to&nbsp;všecko nestihl.“</span></p>
        <p class="chunk" data-nb-ref-number="110" data-nb-words="21" data-nb-chars="119"><span class="idea" data-nb-ref-number="113" id="idea113" data-nb-words="21" data-nb-chars="119">Bylo vidět, že&nbsp;ho&nbsp;rozhovor unavuje. Podíval se&nbsp;na&nbsp;hodinky a&nbsp;zvedl prst. V&nbsp;tu chvíli začaly kostelní hodiny odbíjet osm.</span></p>
        <p class="chunk" data-nb-ref-number="111" data-nb-words="168" data-nb-chars="1050"><span class="idea" data-nb-ref-number="114" id="idea114" data-nb-words="168" data-nb-chars="1050">„Znovu náš Mocker. I&nbsp;střecha na&nbsp;věži je&nbsp;jeho, stejně jako velké gotické okno probourané v&nbsp;průčelí. Před sto dvaceti lety byli Pražané chytřejší než dnes, dovedli si&nbsp;vybrat architekta. Nedá se&nbsp;to&nbsp;bohužel říci o&nbsp;radních: to&nbsp;byli stejní zabedněnci jako ti&nbsp;dnešní; právě tehdy začali zvažovat asanaci Židovského Města. Dneska se&nbsp;nad purismem ohrnuje nos, jenže kult nového musí skončit krizí. Dokládá to&nbsp;móda splácanin všech možných stylů. Josefu Mockerovi lze samozřejmě vytknout přezdobování, jež se&nbsp;hodilo spíš pro francouzské katedrály než pro české kostely, ale to&nbsp;je&nbsp;jen minimální prohřešek, na&nbsp;který měl za&nbsp;vše, co&nbsp;pro znovuoživení gotiky udělal, svaté právo.“ Gmünd kráčel jižní lodí chrámu, ťukal hůlkou o&nbsp;dlažbu, zastavil se&nbsp;u&nbsp;všech tří oltářů a&nbsp;chvíli si&nbsp;je&nbsp;znechuceně prohlížel. „Odporné. Bude to&nbsp;muset pryč. Podívejte se&nbsp;tamhle na&nbsp;svatého Řehoře. Má&nbsp;se&nbsp;tvářit útrpně, ale vypadá jako obecní moula. A&nbsp;ta příšerná Pieta! Už&nbsp;jste viděli něco nechutnějšího? A&nbsp;tamhleto taky stojí za&nbsp;pozornost&nbsp;– oltář Panny Marie Svatoštěpánské. Rokokový oltář.“</span></p>
        <p class="chunk" data-nb-ref-number="112" data-nb-words="6" data-nb-chars="36"><span class="idea" data-nb-ref-number="115" id="idea115" data-nb-words="6" data-nb-chars="36">„Mně se&nbsp;líbí,“ řekla Rozeta vzdorně.</span></p>
        <p class="chunk" data-nb-ref-number="113" data-nb-words="47" data-nb-chars="278"><span class="idea" data-nb-ref-number="116" id="idea116" data-nb-words="47" data-nb-chars="278">„Mně ne. Napuchlý vřed na&nbsp;čisté pokožce gotického chrámu. Tolik falše a&nbsp;předstírání! Jsem skutečně rád, že&nbsp;už&nbsp;tu&nbsp;není Rozálie od&nbsp;Škréty, toho přeceňovaného mazala. Pro mě&nbsp;za&nbsp;mě to&nbsp;můžou odnést zloději, a&nbsp;s&nbsp;tím všechny ty&nbsp;prdelaté andělíčky. Kostel tu&nbsp;musí nechat, ten neunesou.“</span></p>
        <p class="chunk" data-nb-ref-number="114" data-nb-words="8" data-nb-chars="49"><span class="idea" data-nb-ref-number="117" id="idea117" data-nb-words="8" data-nb-chars="49">„Kaple a&nbsp;oltáře taky neunesou,“ nedala se&nbsp;Rozeta.</span></p>
        <p class="chunk" data-nb-ref-number="115" data-nb-words="22" data-nb-chars="132"><span class="idea" data-nb-ref-number="118" id="idea118" data-nb-words="22" data-nb-chars="132">„S&nbsp;těmi se&nbsp;vypořádám já,“ opáčil Gmünd, ale už&nbsp;klidněji. Byl zadýchaný od&nbsp;rozčilení, musel si&nbsp;otřít obličej. „Půjde to&nbsp;pryč,“ dodal.</span></p>
        <p class="chunk" data-nb-ref-number="116" data-nb-words="20" data-nb-chars="116"><span class="idea" data-nb-ref-number="119" id="idea119" data-nb-words="20" data-nb-chars="116">„To vám nikdy nepovolí,“ řekla Rozeta zostra. „Ani já&nbsp;nesouhlasím s&nbsp;tím, co&nbsp;říkáte. Tyhle věci se&nbsp;musí řešit jinak.“</span></p>
        <p class="chunk" data-nb-ref-number="117" data-nb-words="85" data-nb-chars="523"><span class="idea" data-nb-ref-number="120" id="idea120" data-nb-words="85" data-nb-chars="523">Jako by&nbsp;někde něco zaskřípalo. Gmünd se&nbsp;mračil, snad spíš v&nbsp;roztrpčení, že&nbsp;se&nbsp;nechal unést, než kvůli jejímu odporu. Znovu se&nbsp;podíval na&nbsp;hodinky a&nbsp;chladným tónem oznámil, že&nbsp;budeme muset jít. Bloček a&nbsp;tužku zastrčil do&nbsp;kapsy a&nbsp;došel si&nbsp;pro klobouk k&nbsp;lavici, kde ho&nbsp;nechal ležet. Ledabyle ho&nbsp;oprášil. V&nbsp;duchu jsem Rozetě vyslovil obdiv, jak dokázala rytíři oponovat a&nbsp;přitom si&nbsp;nepočínat jako protivný policajt. Její uniforma opět nabyla falešného vzhledu: připomínala maškarní kostým, masku nasazenou se&nbsp;záměrem něco skrýt.</span></p>
        <p class="chunk" data-nb-ref-number="118" data-nb-words="66" data-nb-chars="377"><span class="idea" data-nb-ref-number="121" id="idea121" data-nb-words="66" data-nb-chars="377">Po&nbsp;očku jsem si&nbsp;prohlédl její postavu, uvězněnou v&nbsp;černé látce praskající ve&nbsp;švech. Ten oděv se&nbsp;k&nbsp;ní nehodil, to&nbsp;bylo nabíledni, ale nyní jsem si&nbsp;povšiml ještě něčeho: nepasovalo k&nbsp;ní ani to&nbsp;tělo! A&nbsp;bucla­tý obličejík cherubínka z&nbsp;barokního oltáře už&nbsp;vůbec ne. Dolíčky, jež se&nbsp;jí&nbsp;dělaly při úsměvu ve&nbsp;tvářích, byly nepochybně pravé, ale ne&nbsp;obličej&nbsp;– ten byl nepochybně odjinud.</span></p>
        <p class="chunk" data-nb-ref-number="119" data-nb-words="38" data-nb-chars="218"><span class="idea" data-nb-ref-number="122" id="idea122" data-nb-words="38" data-nb-chars="218">Všimla si&nbsp;mého pohledu. Oči jí&nbsp;potemněly a&nbsp;uhnuly jinam. Je&nbsp;možné, že&nbsp;se&nbsp;ostýchá? Na&nbsp;konci dvacátého století, kdy se&nbsp;tělesné partie ze&nbsp;zásady zdůrazňují? Skutečně se&nbsp;zdálo, že&nbsp;chce všechno, co&nbsp;je&nbsp;na&nbsp;ní ženské, schovat.</span></p>
        <p class="chunk" data-nb-ref-number="120" data-nb-words="29" data-nb-chars="167"><span class="idea" data-nb-ref-number="123" id="idea123" data-nb-words="29" data-nb-chars="167">Následoval jsem Gmünda k&nbsp;východu. Když zmizel v&nbsp;sakristii, otočil jsem se&nbsp;po&nbsp;Rozetě. Právě se&nbsp;zastavila u&nbsp;druhého sloupu jižní lodi, sehnula se&nbsp;a&nbsp;sebrala něco ze&nbsp;země.</span></p>
        <p class="chunk" data-nb-ref-number="121" data-nb-words="11" data-nb-chars="70"><span class="idea" data-nb-ref-number="124" id="idea124" data-nb-words="11" data-nb-chars="70">„Hádej, co&nbsp;jsem našla,“ zavolala na&nbsp;mě. „Někdo tu&nbsp;ztratil pětikorunu.“</span></p>
        <p class="chunk" data-nb-ref-number="122" data-nb-words="11" data-nb-chars="66"><span class="idea" data-nb-ref-number="125" id="idea125" data-nb-words="11" data-nb-chars="66">U&nbsp;východu minci vhodila do&nbsp;plechové kasičky s&nbsp;příspěvky na&nbsp;kostel.</span></p>
        <p class="chunk" data-nb-ref-number="123" data-nb-words="38" data-nb-chars="241"><span class="idea" data-nb-ref-number="126" id="idea126" data-nb-words="38" data-nb-chars="241">Nevermore, zakrákal krkavec nad vížkou Svatého Longina. Teď už&nbsp;jsem věděl, co&nbsp;to&nbsp;znamená: „Neuprchneš před sebou samým.“ Děsivý zážitek ve&nbsp;svatoštěpánském kostele potvrdil, že&nbsp;to, před čím jsem léta utíkal, se&nbsp;mnou zůstane po&nbsp;všechny mé&nbsp;dny.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./sedmikosteli_015.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>